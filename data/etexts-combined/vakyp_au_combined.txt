   1. brahmakāṇḍam	1. brahma-kANxam
   anādinidhanaṃ brahma $ śabdatattvaṃ yad akṣaram &	anAdi-niDanam brahma $ Sabda-tattvam yat akzaram &
   vivartate 'rthabhāvena % prakriyā jagato yataḥ // 1.1 //	vivartate arTa-BAvena % prakriyA jagataH yatas // 1.1 //
   ekam eva yad āmnātaṃ $ bhinnaśaktivyapāśrayāt &	ekam eva yat AmnAtam $ Binna-Sakti-vyapASrayAt &
   apṛthaktve 'pi śaktibhyaḥ % pṛthaktveneva vartate // 1.2 //	apRTaktve api SaktiByaH % pRTaktvena-iva vartate // 1.2 //
   adhyāhitakalāṃ yasya $ kālaśaktim upāśritāḥ &	aDyAhita-kalAm yasya $ kAla-Saktim upASritAH &
   janmādayo vikārāḥ ṣaḍ % bhāvabhedasya yonayaḥ // 1.3 //	janma-AdayaH vikArAH zaw % BAva-Bedasya yonayaH // 1.3 //
   ekasya sarvabījasya $ yasya ceyam anekadhā &	ekasya sarva-bIjasya $ yasya ca-iyam anekaDA &
   bhoktṛbhoktavyarūpeṇa % bhogarūpeṇa ca sthitiḥ // 1.4 //	BoktR-Boktavya-rUpeNa % Boga-rUpeNa ca sTitiH // 1.4 //
   prāptyupāyo 'nukāraś ca $ tasya vedo maharṣibhiḥ &	prApti-upAyaH anukAraH ca $ tasya vedaH mahA-RziBiH &
   eko 'py anekavartmeva % samāmnātaḥ pṛthak pṛthak // 1.5 //	ekaH api aneka-vartmA-iva % samAmnAtaH pRTak pRTak // 1.5 //
   bhedānāṃ bahumārgatvaṃ $ karmaṇy ekatra cāṅgatā &	BedAnAm bahu-mArga-tvam $ karmaNi ekatra ca-aFgatA &
   śabdānāṃ yataśaktitvaṃ % tasya śākhāsu dṛśyate // 1.6 //	SabdAnAm yata-Sakti-tvam % tasya SAKAsu dRSyate // 1.6 //
   smṛtayo bahurūpāś ca $ dṛṣṭādṛṣṭaprayojanāḥ &	smRtayaH bahu-rUpAH ca $ dRzwa-adRzwa-prayojanAH &
   tam evāśritya liṅgebhyo % vedavidbhiḥ prakalpitāḥ // 1.7 //	tam eva-ASritya liFgeByaH % veda-vidBiH prakalpitAH // 1.7 //
   tasyārthavādarūpāṇi $ niśritāḥ svavikalpajāḥ &	tasya-arTavAda-rUpANi $ niSritAH sva-vikalpa-jAH &
   ekatvināṃ dvaitināṃ ca % pravādā bahudhāgatāḥ // 1.8 //	ekatvinAm dvEtinAm ca % pravAdAH bahuDA-AgatAH // 1.8 //
   satyā viśuddhis tatroktā $ vidyaivaikapadāgamā &	satyA viSudDiH tatra-uktA $ vidyA-eva-ekapada-AgamAH &
   yuktā praṇavarūpeṇa % sarvavādāvirodhinā // 1.9 //	yuktA praNava-rUpeNa % sarva-vAda-aviroDinA // 1.9 //
   vidhātus tasya lokānām $ aṅgopāṅganibandhanāḥ &	viDAtuH tasya lokAnAm $ aFga-upAFga-nibanDanAH &
   vidyābhedāḥ pratāyante % jñānasaṃskārahetavaḥ // 1.10 //	vidyA-BedAH pratAyante % jQAna-saMskAra-hetavaH // 1.10 //
   āsannaṃ brahmaṇas tasya $ tapasām uttamaṃ tapaḥ &	Asannam brahmaNaH tasya $ tapasAm uttamam tapaH &
   prathamaṃ chandasām aṅgam % āhur vyākaraṇaṃ budhāḥ // 1.11 //	praTamam CandasAm aFgam % AhuH vyAkaraNam buDAH // 1.11 //
   prāptarūpavibhāgāyā $ yo vācaḥ paramo rasaḥ &	prApta-rUpa-viBAgAyAH $ yaH vAcaH paramaH rasaH &
   yat tat puṇyatamaṃ jyotis % tasya mārgo 'yam āñjasaḥ // 1.12 //	yat tat puNyatamam jyotiH % tasya mArgaH ayam AQjasaH // 1.12 //
   arthapravṛttitattvānāṃ $ śabdā eva nibandhanam &	arTa-pravRtti-tattvAnAm $ SabdAH eva nibanDanam &
   tattvāvabodhaḥ śabdānāṃ % nāsti vyākaraṇād ṛte // 1.13 //	tattva-avaboDaH SabdAnAm % na-asti vyAkaraNAt Rte // 1.13 //
   tad dvāram apavargasya $ vāṅmalānāṃ cikitsitam &	tat dvAram apavargasya $ vAc-malAnAm cikitsitam &
   pavitraṃ sarvavidyānām % adhividyaṃ prakāśate // 1.14 //	pavitram sarva-vidyAnAm % aDividyam prakASate // 1.14 //
   yathārthajātayaḥ sarvāḥ $ śabdākṛtinibandhanāḥ &	yaTArTa-jAtayaH sarvAH $ Sabda-AkRti-nibanDanAH &
   tathaiva loke vidyānām % eṣā vidyā parāyaṇam // 1.15 //	taTA-eva loke vidyAnAm % ezA vidyA parAyaNam // 1.15 //
   idam ādyaṃ padasthānaṃ $ siddhisopānaparvaṇām &	idam Adyam pada-sTAnam $ sidDi-sopAna-parvaNAm &
   iyaṃ sā mokṣamāṇānām % ajihmā rājapaddhatiḥ // 1.16 //	iyam sA mokzamANAnAm % ajihmA rAja-padDatiH // 1.16 //
   atrātītaviparyāsaḥ $ kevalām anupaśyati &	atra-atIta-viparyAsaH $ kevalAm anupaSyati &
   chandasyaś chandasāṃ yonim % ātmā chandomayīṃ tanum // 1.17 //	CandasyaH CandasAm yonim % AtmA CandaH-mayIm tanum // 1.17 //
   pratyastamitabhedāyā $ yad vāco rūpam uttamam &	pratyasta-mita-BedAyAH $ yat vAcaH rUpam uttamam &
   yad asminn eva tamasi % jyotiḥ śuddhaṃ vivartate // 1.18 //	yat asmin eva tamasi % jyotiH SudDam vivartate // 1.18 //
   vaikṛtaṃ samatikrāntā $ mūrtivyāpāradarśanam &	vEkRtam samatikrAntA $ mUrti-vyApAra-darSanam &
   vyatītyālokatamasī % prakāśaṃ yam upāsate // 1.19 //	vyatItya-Aloka-tamasI % prakASam yam upAsate // 1.19 //
   yatra vāco nimittāni $ cihnānīvākṣarasmṛteḥ &	yatra vAcaH nimittAni $ cihnAni-iva-akzara-smRteH &
   śabdapūrveṇa yogena % bhāsante pratibimbavat // 1.20 //	Sabda-pUrveNa yogena % BAsante pratibimba-vat // 1.20 //
   atharvaṇām aṅgirasāṃ $ sāmnām ṛgyajuṣasya ca &	aTarvaNAm aFgirasAm $ sAmnAm Rc-yajuzasya ca &
   yasminn uccāvacā varṇāḥ % pṛthaksthitaparigrahāḥ // 1.21 //	yasmin uccAvacAH varNAH % pRTak-sTita-parigrahAH // 1.21 //
   yad ekaṃ prakriyābhedair $ bahudhā pravibhajyate &	yat ekam prakriyA-BedEH $ bahuDA praviBajyate &
   tad vyākaraṇam āgamya % paraṃ brahmādhigamyate // 1.22 //	tat vyAkaraNam Agamya % param brahma-aDigamyate // 1.22 //
   nityāḥ śabdārthasaṃbandhās $ tatrāmnātā maharṣibhiḥ &	nityAH Sabda-arTa-saMbanDAH $ tatra-AmnAtA mahA-RziBiH &
   sūtrāṇāṃ sānutantrāṇāṃ % bhāṣyāṇāṃ ca praṇetṛbhiḥ // 1.23 //	sUtrANAm sa-anutantrANAm % BAzyANAm ca praNetRBiH // 1.23 //
   apoddhārapadārthā ye $ ye cārthāḥ sthitalakṣaṇāḥ &	apa-udDAra-padArTAH ye $ ye ca-arTAH sTita-lakzaNAH &
   anvākhyeyāś ca ye śabdā % ye cāpi pratipādakāḥ // 1.24 //	anvAKyeyAH ca ye SabdAH % ye ca-api pratipAdakAH // 1.24 //
   kāryakāraṇabhāvena $ yogyabhāvena ca sthitāḥ &	kArya-kAraNa-BAvena $ yogya-BAvena ca sTitAH &
   dharme ye pratyaye cāṅgaṃ % saṃbandhāḥ sādhvasādhuṣu // 1.25 //	Darme ye pratyaye ca-aFgam % saMbanDAH sADu-asADuzu // 1.25 //
   te liṅgaiś ca svaśabdaiś ca $ śāstre 'sminn upavarṇitāḥ &	te liFgEH ca sva-SabdEH ca $ SAstre asmin upavarNitAH &
   smṛtyartham anugamyante % ke cid eva yathāgamam // 1.26 //	smRti-arTam anugamyante % ke cit eva yaTAgamam // 1.26 //
   śiṣṭebhya āgamāt siddhāḥ $ sādhavo dharmasādhanam &	SizweByaH AgamAt sidDAH $ sADavaH Darma-sADanam &
   arthapratyāyanābhede % viparītās tv asādhavaḥ // 1.27 //	arTa-pratyAya-na-aBede % viparItAH tu asADavaH // 1.27 //
   nityatve kṛtakatve vā $ teṣām ādir na vidyate &	nitya-tve kRtaka-tve vA $ tezAm AdiH na vidyate &
   prāṇinām iva sā caiṣā % vyavasthānityatocyate // 1.28 //	prANinAm iva sA ca-ezA % vyavasTA-aniti-atA-ucyate // 1.28 //
   nānarthikām imāṃ kaś cid $ vyavasthāṃ kartum arhati &	na-anarTikAm imAm kaH cit $ vyavasTAm kartum arhati &
   tasmān nibadhyate śiṣṭaiḥ % sādhutvaviṣayā smṛtiḥ // 1.29 //	tasmAt nibaDyate SizwEH % sADu-tva-vizayA smRtiH // 1.29 //
   na cāgamād ṛte dharmas $ tarkeṇa vyavatiṣṭhate &	na ca-AgamAt Rte DarmaH $ tarkeNa vyavatizWate &
   ṛṣīṇām api yaj jñānaṃ % tad apy āgamapūrvakam // 1.30 //	RzINAm api yat jQAnam % tat api Agama-pUrvakam // 1.30 //
   dharmasya cāvyavacchinnāḥ $ panthāno ye vyavasthitāḥ &	Darmasya ca-avyavacCinnAH $ panTAnaH ye vyavasTitAH &
   na tāṃl lokaprasiddhatvāt % kaś cit tarkeṇa bādhate // 1.31 //	na tAn loka-prasidDa-tvAt % kaH cit tarkeNa bADate // 1.31 //
   avasthādeśakālānāṃ $ bhedād bhinnāsu śaktiṣu &	avasTA-deSa-kAlAnAm $ BedAt BinnAsu Saktizu &
   bhāvānām anumānena % prasiddhir atidurlabhā // 1.32 //	BAvAnAm anumAnena % prasidDiH ati-durlaBAH // 1.32 //
   nirjñātaśakter dravyasya $ tāṃ tām arthakriyāṃ prati &	nirjQAta-SakteH dravyasya $ tAm tAm arTa-kriyAm prati &
   viśiṣṭadravyasaṃbandhe % sā śaktiḥ pratibadhyate // 1.33 //	viSizwa-dravya-saMbanDe % sA SaktiH pratibaDyate // 1.33 //
   yatnenānumito 'py arthaḥ $ kuśalair anumātṛbhiḥ &	yatnena-anumitaH api arTaH $ kuSalEH anumAtRBiH &
   abhiyuktatarair anyair % anyathaivopapādyate // 1.34 //	aBiyuktatarEH anyEH % anyaTA-eva-upapAdyate // 1.34 //
   pareṣām asamākhyeyam $ abhyāsād eva jāyate &	parezAm asamAKyeyam $ aByAsAt eva jAyate &
   maṇirūpyādivijñānaṃ % tadvidāṃ nānumānikam // 1.35 //	maNi-rUpya-Adi-vijQAnam % tad-vidAm na-anumAnikam // 1.35 //
   pratyakṣam anumānaṃ ca $ vyatikramya vyavasthitāḥ &	pratyakzam anumAnam ca $ vyatikramya vyavasTitAH &
   pitṛrakṣaḥpiśācānāṃ % karmajā eva siddhayaḥ // 1.36 //	pitR-rakzaH-piSAcAnAm % karma-jAH eva sidDayaH // 1.36 //
   āvirbhūtaprakāśānām $ anupaplutacetasām &	AvirBUta-prakASAnAm $ anupapluta-cetasAm &
   atītānāgatajñānaṃ % pratyakṣān na viśiṣyate // 1.37 //	atIta-anAgata-jQAnam % pratyakzAt na viSizyate // 1.37 //
   atīndriyān asaṃvedyān $ paśyanty ārṣeṇa cakṣuṣā &	atIndriyAn asaMvedyAn $ paSyanti ArzeNa cakzuzA &
   ye bhāvān vacanaṃ teṣāṃ % nānumānena bādhyate // 1.38 //	ye BAvAn vacanam tezAm % na-anumAnena bADyate // 1.38 //
   yo yasya svam iva jñānaṃ $ darśanaṃ nātiśaṅkate &	yaH yasya svam iva jQAnam $ darSanam na-atiSaFkate &
   thitaṃ pratyakṣapakṣe taṃ % katham anyo nivartayet // 1.39 //	Titam pratyakza-pakze tam % kaTam anyaH nivartayet // 1.39 //
   idaṃ puṇyam idaṃ pāpam $ ity etasmin padadvaye &	idam puNyam idam pApam $ iti etasmin pada-dvaye &
   ācaṇḍālamanuṣyāṇām % alpaṃ śāstraprayojanam // 1.40 //	AcaNxAla-manuzyANAm % alpam SAstra-prayojanam // 1.40 //
   caitanyam iva yaś cāyam $ avicchedena vartate &	cEtanyam iva yaH ca-ayam $ avicCedena vartate &
   āgamas tam upāsīno % hetuvādair na bādhyate // 1.41 //	AgamaH tam upAsInaH % hetuvAdEH na bADyate // 1.41 //
   hastasparśād ivāndhena $ viṣame pathi dhāvatā &	hasta-sparSAt iva-anDena $ vizame paTi DAvatA &
   anumānapradhānena % vinipāto na durlabhaḥ // 1.42 //	anumAna-praDAnena % vinipAtaH na durlaBaH // 1.42 //
   tasmād akṛtakaṃ śāstraṃ $ smṛtiṃ ca sanibandhanām &	tasmAt akRtakam SAstram $ smRtim ca sa-nibanDanAm &
   āśrityārabhyate śiṣṭaiḥ % sādhutvaviṣayā smṛtiḥ // 1.43 //	ASritya-AraByate SizwEH % sADu-tva-vizayA smRtiH // 1.43 //
   dvāv upādānaśabdeṣu $ śabdau śabdavido viduḥ &	dvO upAdAna-Sabdezu $ SabdO Sabda-vidaH viduH &
   eko nimittaṃ śabdānām % aparo 'rthe prayujyate // 1.44 //	ekaH nimittam SabdAnAm % aparaH arTe prayujyate // 1.44 //
   avibhakto vibhaktebhyo $ jāyate 'rthasya vācakaḥ &	aviBaktaH viBakteByaH $ jAyate arTasya vAcakaH &
   śabdas tatrārtharūpātmā % saṃbhedam upagacchati // 1.45 //	SabdaH tatra-arTa-rUpa-AtmA % saMBedam upagacCati // 1.45 //
   ātmabhedaṃ tayoḥ ke cid $ astīty āhuḥ purāṇagāḥ &	Atma-Bedam tayoH ke cit $ asti-iti AhuH purANa-gAH &
   buddhibhedād abhinnasya % bhedam eke pracakṣate // 1.46 //	budDi-BedAt aBinnasya % Bedam eke pracakzate // 1.46 //
   araṇisthaṃ yathā jyotiḥ $ prakāśāntarakāraṇam &	araNi-sTam yaTA jyotiH $ prakASa-antara-kAraNam &
   tadvac chabdo 'pi buddhisthaḥ % śrutīnāṃ kāraṇaṃ pṛthak // 1.47 //	tadvat SabdaH api budDi-sTaH % SrutInAm kAraNam pRTak // 1.47 //
   vitarkitaḥ purā buddhyā $ kva cid arthe niveśitaḥ &	vitarkitaH purA budDyA $ kva cit arTe niveSitaH &
   karaṇebhyo vivṛttena % dhvaninā so 'nugṛhyate // 1.48 //	karaNeByaH vivRttena % DvaninA saH anugRhyate // 1.48 //
   nādasya kramajātatvān $ na pūrvo na paraś ca saḥ &	nAdasya krama-jAta-tvAt $ na pUrvaH na paraH ca saH &
   akramaḥ kramarūpeṇa % bhedavān iva jāyate // 1.49 //	akramaH krama-rUpeNa % BedavAn iva jAyate // 1.49 //
   pratibimbaṃ yathānyatra $ sthitaṃ toyakriyāvaśāt &	pratibimbam yaTA-anyatra $ sTitam toya-kriyA-vaSAt &
   tatpravṛttim ivānveti % sa dharmaḥ sphoṭanādayoḥ // 1.50 //	tad-pravRttim iva-anveti % sa DarmaH sPowa-nAdayoH // 1.50 //
   ātmarūpaṃ yathā jñāne $ jñeyarūpaṃ ca dṛśyate &	Atma-rUpam yaTA jQAne $ jQeya-rUpam ca dRSyate &
   artharūpaṃ tathā śabde % svarūpaṃ ca prakāśate // 1.51 //	arTa-rUpam taTA Sabde % svarUpam ca prakASate // 1.51 //
   āṇḍabhāvam ivāpanno $ yaḥ kratuḥ śabdasaṃjñakaḥ &	ANxa-BAvam iva-ApannaH $ yaH kratuH Sabda-saMjQakaH &
   vṛttis tasya kriyārūpā % bhāgaśo bhajate kramam // 1.52 //	vRttiH tasya kriyA-rUpAH % BAgaSas Bajate kramam // 1.52 //
   yathaikabuddhiviṣayā $ mūrtir ākriyate paṭe &	yaTA-eka-budDi-vizayA $ mUrtiH Akriyate pawe &
   mūrtyantarasya tritayam % evaṃ śabde 'pi dṛśyate // 1.53 //	mUrti-antarasya tritayam % evam Sabde api dRSyate // 1.53 //
   yathā prayoktuḥ prāg buddhiḥ $ śabdeṣv eva pravartate &	yaTA prayoktuH prAk budDiH $ Sabdezu eva pravartate &
   vyavasāyo grahītṝṇām % evaṃ teṣv eva jāyate // 1.54 //	vyavasAyaH grahItLNAm % evam tezu eva jAyate // 1.54 //
   arthopasarjanībhūtān $ abhidheyeṣu keṣu cit &	arTa-upasarjanIBUtAn $ aBiDeyezu kezu cit &
   caritārthān parārthatvān % na lokaḥ pratipadyate // 1.55 //	caritArTAn para-arTa-tvAn % na lokaH pratipadyate // 1.55 //
   grāhyatvaṃ grāhakatvaṃ ca $ dve śaktī tejaso yathā &	grAhya-tvam grAhaka-tvam ca $ dve SaktI tejasaH yaTA &
   tathaiva sarvaśabdānām % ete pṛthag avasthite // 1.56 //	taTA-eva sarva-SabdAnAm % ete pRTak avasTite // 1.56 //
   viṣayatvam anāpannaiḥ $ śabdair nārthaḥ prakāśyate &	vizaya-tvam anApannEH $ SabdEH na-arTaH prakASyate &
   na sattayaiva te 'rthānām % agṛhītāḥ prakāśakāḥ // 1.57 //	na sat-tayA-eva te arTAnAm % agRhItAH prakASakAH // 1.57 //
   ato 'nirjñātarūpatvāt $ kim āhety abhidhīyate &	atas anirjQAta-rUpa-tvAt $ kim Aha-iti aBiDIyate &
   nendriyāṇāṃ prakāśye 'rthe % svarūpaṃ gṛhyate tathā // 1.58 //	na-indriyANAm prakASye arTe % svarUpam gRhyate taTA // 1.58 //
   bhedenāvagṛhītau dvau $ śabdadharmāv apoddhṛtau &	Bedena-avagRhItO dvO $ Sabda-DarmO apodDRtO &
   bhedakāryeṣu hetutvam % avirodhena gacchataḥ // 1.59 //	Beda-kAryezu hetu-tvam % aviroDena gacCataH // 1.59 //
   vṛddhyādayo yathā śabdāḥ $ svarūpopanibandhanāḥ &	vRdDi-AdayaH yaTA SabdAH $ svarUpa-upanibanDanAH &
   ādaicpratyāyitaiḥ śabdaiḥ % saṃbandhaṃ yānti saṃjñibhiḥ // 1.60 //	AdEcpratyAyitEH SabdEH % saMbanDam yAnti saMjQiBiH // 1.60 //
   agniśabdas tathaivāyam $ agniśabdanibandhanaḥ &	agni-SabdaH taTA-eva-ayam $ agni-Sabda-nibanDanaH &
   agniśrutyaiti saṃbandham % agniśabdābhidheyayā // 1.61 //	agniSrutyA-eti saMbanDam % agni-Sabda-aBiDeyayA // 1.61 //
   yo ya uccāryate śabdo $ niyataṃ na sa kāryabhāk &	yaH yaH uccAryate SabdaH $ niyatam na sa kArya-BAj &
   anyapratyāyane śaktir % na tasya pratibadhyate // 1.62 //	anya-pratyAyane SaktiH % na tasya pratibaDyate // 1.62 //
   uccaran paratantratvād $ guṇaḥ kāryair na yujyate &	uccaran paratantra-tvAt $ guNaH kAryEH na yujyate &
   tasmāt tadarthaiḥ kāryāṇāṃ % saṃbandhaḥ parikalpyate // 1.63 //	tasmAt tad-arTEH kAryANAm % saMbanDaH parikalpyate // 1.63 //
   sāmānyam āśritaṃ yad yad $ upamānopameyayoḥ &	sAmAnyam ASritam yat yat $ upamAna-upameyayoH &
   tasya tasyopamāneṣu % dharmo 'nyo vyatiricyate // 1.64 //	tasya tasya-upamAnezu % DarmaH anyaH vyatiricyate // 1.64 //
   guṇaḥ prakarṣahetur yaḥ $ svātantryeṇopadiśyate &	guNaH prakarza-hetuH yaH $ svAtantryeNa-upadiSyate &
   tasyāśritād guṇād eva % prakṛṣṭatvaṃ pratīyate // 1.65 //	tasya-ASritAt guNAt eva % prakRzwa-tvam pratIyate // 1.65 //
   tasyābhidheyabhāvena $ yaḥ śabdaḥ samavasthitaḥ &	tasya-aBiDeya-BAvena $ yaH SabdaH samavasTitaH &
   tasyāpy uccāraṇe rūpam % anyat tasmād vivicyate // 1.66 //	tasya-api uccAraNe rUpam % anyat tasmAt vivicyate // 1.66 //
   prāk samjñinābhisaṃbandhāt $ saṃjñā rūpapadārthikā &	prAk samjQina-aBisaMbanDAt $ saMjQA rUpa-padArTikA &
   ṣaṣṭhyāś ca prathamāyāś ca % nimittatvāya kalpate // 1.67 //	zazWyAH ca praTamAyAH ca % nimitta-tvAya kalpate // 1.67 //
   trārthavattvāt prathamā $ saṃjñāśabdād vidhīyate &	trArTavat-tvAt praTamA $ saMjQA-SabdAt viDIyate &
   asyeti vyatirekaś ca % tadarthād eva jāyate // 1.68 //	asya-iti vyatirekaH ca % tad-arTAt eva jAyate // 1.68 //
   svaṃ rūpam iti kaiś cit tu $ vyaktiḥ saṃjñopadiśyate &	svam rUpam iti kEH cit tu $ vyaktiH saMjQA-upadiSyate &
   jāteḥ kāryāṇi saṃsṛṣṭā % jātis tu pratipadyate // 1.69 //	jAteH kAryANi saMsRzwA % jAtiH tu pratipadyate // 1.69 //
   saṃjñinīṃ vyaktim icchanti $ sūtre grāhyām athāpare &	saMjQinIm vyaktim icCanti $ sUtre grAhyAm aTa-apare &
   jātipratyāyitā vyaktiḥ % pradeśeṣūpatiṣṭhate // 1.70 //	jAti-pratyAyitA vyaktiH % pradeSezu-upatizWate // 1.70 //
   kāryatve nityatāyāṃ vā $ ke cid ekatvavādinaḥ &	kAryatve nityatAyAm vA $ ke cit ekatva-vAdinaH &
   kāryatve nityatāyāṃ vā % ke cin nānātvavādinaḥ // 1.71 //	kAryatve nityatAyAm vA % ke cit nAnAtva-vAdinaH // 1.71 //
   padabhede 'pi varṇānām $ ekatvaṃ na nivartate &	pada-Bede api varNAnAm $ ekatvam na nivartate &
   vākyeṣu padam ekaṃ ca % bhinneṣv apy upalabhyate // 1.72 //	vAkyezu padam ekam ca % Binnezu api upalaByate // 1.72 //
   na varṇavyatirekeṇa $ padam anyac ca vidyate &	na varNa-vyatirekeNa $ padam anyat ca vidyate &
   vākyaṃ varṇapadābhyāṃ ca % vyatiriktaṃ na kiṃ ca na // 1.73 //	vAkyam varNa-padAByAm ca % vyatiriktam na kim ca na // 1.73 //
   pade na varṇā vidyante $ varṇeṣv avayavā na ca &	pade na varNAH vidyante $ varNezu avayavAH na ca &
   vākyāt padānām atyantaṃ % pravibhāgo na kaś ca na // 1.74 //	vAkyAt padAnAm atyantam % praviBAgaH na kaH ca na // 1.74 //
   bhinnadarśanam āśritya $ vyavahāro 'nugamyate &	Binna-darSanam ASritya $ vyavahAraH anugamyate &
   tatra yan mukhyam ekeṣāṃ % tatrānyeṣāṃ viparyayaḥ // 1.75 //	tatra yat muKyam ekezAm % tatra-anyezAm viparyayaH // 1.75 //
   sphoṭasyābhinnakālasya $ dhvanikālānupātinaḥ &	sPowasya-aBinna-kAlasya $ Dvani-kAla-anupAtinaH &
   grahaṇopādhibhedena % vṛttibhedaṃ pracakṣate // 1.76 //	grahaNa-upADi-Bedena % vRtti-Bedam pracakzate // 1.76 //
   svabhāvabhedān nityatve $ hrasvadīrghaplutādiṣu &	svaBAva-BedAt nitya-tve $ hrasva-dIrGa-pluta-Adizu &
   prākṛtasya dhvaneḥ kālaḥ % śabdasyety upacaryate // 1.77 //	prAkRtasya DvaneH kAlaH % Sabdasya-iti upacaryate // 1.77 //
   śabdasya grahaṇe hetuḥ $ prākṛto dhvanir iṣyate &	Sabdasya grahaNe hetuH $ prAkRtaH DvaniH izyate &
   sthitibhedanimittatvaṃ % vaikṛtaḥ pratipadyate // 1.78 //	sTiti-Beda-nimitta-tvam % vEkRtaH pratipadyate // 1.78 //
   śabdasyordhvam abhivyakter $ vṛttibhedaṃ tu vaikṛtāḥ &	Sabdasya-UrDvam aBivyakteH $ vRtti-Bedam tu vEkRtAH &
   dhvanayaḥ samupohante % sphoṭātmā tair na bhidyate // 1.79 //	DvanayaH samupohante % sPowa-AtmA tEH na Bidyate // 1.79 //
   indriyasyaiva saṃskāraḥ $ śabdasyaivobhayasya vā &	indriyasya-eva saMskAraH $ Sabdasya-eva-uBayasya vA &
   kriyate dhvanibhir vādās % trayo 'bhivyaktivādinām // 1.80 //	kriyate DvaniBiH vAdAH % trayaH aBivyakti-vAdinAm // 1.80 //
   indriyasyaiva saṃskāraḥ $ samādhānāñjanādibhiḥ &	indriyasya-eva saMskAraH $ samADAna-aQjana-AdiBiH &
   viṣayasya tu saṃskāras % tadgandhapratipattaye // 1.81 //	vizayasya tu saMskAraH % tad-ganDa-pratipattaye // 1.81 //
   cakṣuṣaḥ prāpyakāritve $ tejasā tu dvayor api &	cakzuzaH prApya-kAri-tve $ tejasA tu dvayoH api &
   viṣayendriyayor iṣṭaḥ % saṃskāraḥ sa kramo dhvaneḥ // 1.82 //	vizaya-indriyayoH izwaH % saMskAraH sa kramaH DvaneH // 1.82 //
   sphoṭarūpāvibhāgena $ dhvaner grahaṇam iṣyate &	sPowa-rUpa-aviBAgena $ DvaneH grahaNam izyate &
   kaiś cid dhvanir asaṃvedyaḥ % svatantro 'nyaiḥ prakalpitaḥ // 1.83 //	kEH cit DvaniH asaMvedyaH % svatantraH anyEH prakalpitaH // 1.83 //
   yathānuvākaḥ śloko vā $ soḍhatvam upagacchati &	yaTA-anuvAkaH SlokaH vA $ soXa-tvam upagacCati &
   āvṛttyā na tu sa granthaḥ % pratyāvṛtti nirūpyate // 1.84 //	AvRttyA na tu sa granTaH % pratyAvRtti nirUpyate // 1.84 //
   pratyayair anupākhyeyair $ grahaṇānuguṇais tathā &	pratyayEH anupAKyeyEH $ grahaNa-anuguNEH taTA &
   dhvaniprakāśite śabde % svarūpam avadhāryate // 1.85 //	Dvani-prakASite Sabde % svarUpam avaDAryate // 1.85 //
   nādair āhitabījāyām $ antyena dhvaninā saha &	nAdEH Ahita-bIjAyAm $ antyena DvaninA saha &
   āvṛttaparipākāyāṃ % buddhau śabdo 'vadhāryate // 1.86 //	AvRtta-paripAkAyAm % budDO SabdaH avaDAryate // 1.86 //
   asataś cāntarāle yāñ $ śabdān astīti manyate &	asataH ca-antarAle yAn $ SabdAn asti-iti manyate &
   pratipattur aśaktiḥ sā % grahaṇopāya eva saḥ // 1.87 //	pratipattuH aSaktiH sA % grahaNa-upAyaH eva saH // 1.87 //
   bhedānukāro jñānasya $ vācaś copaplavo dhruvaḥ &	Beda-anukAraH jQAnasya $ vAcaH ca-upaplavaH DruvaH &
   kramopasṛṣṭarūpā vāg % jñānaṃ jñeyavyapāśrayam // 1.88 //	krama-upasRzwa-rUpA vAc % jQAnam jQeya-vyapASrayam // 1.88 //
   [jñeyena na vinā jñānaṃ $ vyavahāre 'vatiṣṭhate &	[jQeyena na vinA jQAnam $ vyavahAre avatizWate &
   nālabdhakramayā vācā % kaś cid artho 'bhidhīyate] // 1.89 //	na-alabDa-kramayA vAcA % kaH cit arTaH aBiDIyate] // 1.89 //
   yathādyasaṃkhyāgrahaṇam $ upāyaḥ pratipattaye &	yaTA-AdyasaMKyA-grahaNam $ upAyaH pratipattaye &
   saṃkhyāntarāṇāṃ bhede 'pi % tathā śabdāntaraśrutiḥ // 1.90 //	saMKyA-antarANAm Bede api % taTA Sabda-antara-SrutiH // 1.90 //
   pratyekaṃ vyañjakā bhinnā $ varṇavākyapadeṣu ye &	pratyekam vyaQjakAH BinnA $ varNa-vAkya-padezu ye &
   teṣām atyantabhede 'pi % saṃkīrṇā iva śaktayaḥ // 1.91 //	tezAm atyanta-Bede api % saMkIrNAH iva SaktayaH // 1.91 //
   yathaiva darśanaiḥ pūrvair $ dūrāt saṃtamase 'pi vā &	yaTA-eva darSanEH pUrvEH $ dUrAt saMtamase api vA &
   anyathākṛtya viṣayam % anyathaivādhyavasyati // 1.92 //	anyaTA-AkRtya vizayam % anyaTA-eva-aDyavasyati // 1.92 //
   vyajyamāne tathā vākye $ vākyābhivyaktihetubhiḥ &	vyajyamAne taTA vAkye $ vAkya-aBivyakti-hetuBiH &
   bhāgāvagraharūpeṇa % pūrvaṃ buddhiḥ pravartate // 1.93 //	BAga-a=-agraha-rUpeNa % pUrvam budDiH pravartate // 1.93 //
   yathānupūrvīniyamo $ vikāre kṣīrabījayoḥ &	yaTA-AnupUrvI-niyamaH $ vikAre kzIra-bIjayoH &
   tathaiva pratipattṝṇāṃ % niyato buddhiṣu kramaḥ // 1.94 //	taTA-eva pratipattLNAm % niyataH budDizu kramaH // 1.94 //
   bhāgavatsv api teṣv eva $ rūpabhedo dhvaneḥ kramāt &	BAgavatsu api tezu eva $ rUpa-BedaH DvaneH kramAt &
   nirbhāgeṣv abhyupāyo vā % bhāgabhedaprakalpanam // 1.95 //	nirBAgezu aByupAyaH vA % BAga-Beda-prakalpanam // 1.95 //
   anekavyaktyabhivyaṅgyā $ jātiḥ sphoṭa iti smṛtā &	aneka-vyakti-aBivyaFgyA $ jAtiH sPowaH iti smRtA &
   kaiś cid vyaktaya evāsyā % dhvanitvena prakalpitāḥ // 1.96 //	kEH cit vyaktayaH eva-asyAH % Dvani-tvena prakalpitAH // 1.96 //
   avikārasya śabdasya $ nimittair vikṛto dhvaniḥ &	avikArasya Sabdasya $ nimittEH vikRtaH DvaniH &
   upalabdhau nimittatvam % upayāti prakāśavat // 1.97 //	upalabDO nimitta-tvam % upayAti prakASa-vat // 1.97 //
   na cānityeṣv abhivyaktir $ niyamena vyavasthitā &	na ca-anityezu aBivyaktiH $ niyamena vyavasTitAH &
   āśrayair api nityānāṃ % jātīnāṃ vyaktir iṣyate // 1.98 //	ASrayEH api nityAnAm % jAtInAm vyaktiH izyate // 1.98 //
   deśādibhiś ca saṃbandho $ dṛṣṭaḥ kāyavatām api &	deSa-AdiBiH ca saMbanDaH $ dRzwaH kAyavatAm api &
   deśabhedavikalpe 'pi % na bhedo dhvaniśabdayoḥ // 1.99 //	deSa-Beda-vikalpe api % na BedaH Dvani-SabdayoH // 1.99 //
   grahaṇagrāhyayoḥ siddhā $ yogyatā niyatā yathā &	grahaNa-grAhyayoH sidDAH $ yogyatA niyatAH yaTA &
   vyaṅgyavyañjakabhāve 'pi % tathaiva sphoṭanādayoḥ // 1.100 //	vyaFgya-vyaQjaka-BAve api % taTA-eva sPowa-nAdayoH // 1.100 //
   sadṛśagrahaṇānāṃ ca $ gandhādīnāṃ prakāśakam &	sadRSa-grahaNAnAm ca $ ganDa-AdInAm prakASakam &
   nimittaṃ niyataṃ loke % pratidravyam avasthitam // 1.101 //	nimittam niyatam loke % pratidravyam avasTitam // 1.101 //
   prakāśakānāṃ bhedāṃś ca $ prakāśyo 'rtho 'nuvartate &	prakASakAnAm BedAn ca $ prakASyaH arTaH anuvartate &
   tailodakādibhede tat % pratyakṣaṃ pratibimbake // 1.102 //	tEla-udaka-Adi-Bede tat % pratyakzam pratibimbake // 1.102 //
   viruddhaparimāṇeṣu $ vajrādarśatalādiṣu &	virudDa-parimANezu $ vajra-AdarSa-tala-Adizu &
   parvatādisarūpāṇāṃ % bhāvānāṃ nāsti saṃbhavaḥ // 1.103 //	parvata-Adi-sarUpANAm % BAvAnAm na-asti saMBavaH // 1.103 //
   tasmād abhinnakāleṣu $ varṇavākyapadādiṣu &	tasmAt aBinna-kAlezu $ varNa-vAkya-pada-Adizu &
   vṛttikālaḥ svakālaś ca % nādabhedād vibhajyate // 1.104 //	vRtti-kAlaH sva-kAlaH ca % nAda-BedAt viBajyate // 1.104 //
   yaḥ saṃyogavibhāgābhyāṃ $ karaṇair upajanyate &	yaH saMyoga-viBAgAByAm $ karaNEH upajanyate &
   sa sphoṭaḥ śabdajāḥ śabdā % dhvanayo 'nyair udāhṛtāḥ // 1.105 //	sa sPowaH Sabda-jAH SabdAH % DvanayaH anyEH udAhRtAH // 1.105 //
   alpe mahati vā śabde $ sphoṭakālo na bhidyate &	alpe mahati vA Sabde $ sPowa-kAlaH na Bidyate &
   paras tu śabdasaṃtānaḥ % pracayāpacayātmakaḥ // 1.106 //	paraH tu Sabda-saMtAnaH % pracaya-apacaya-AtmakaH // 1.106 //
   dūrāt prabheva dīpasya $ dhvanimātraṃ tu lakṣyate &	dUrAt praBA-iva dIpasya $ Dvani-mAtram tu lakzyate &
   ghaṇṭādīnāṃ ca śabdeṣu % vyakto bhedaḥ sa dṛśyate // 1.107 //	GaNwA-AdInAm ca Sabdezu % vyaktaH BedaH sa dRSyate // 1.107 //
   dravyābhighātāt pracitau $ bhinnau dīrghaplutāv api &	dravya-aBiGAtAt pracitO $ BinnO dIrGa-plutO api &
   kampe tūparate jātā % nādā vṛtter viśeṣakāḥ // 1.108 //	kampe tu-uparate jAtAH % nAdAH vRtteH viSezakAH // 1.108 //
   anavasthitakampe 'pi $ karaṇe dhvanayo 'pare &	anavasTita-kampe api $ karaNe DvanayaH apare &
   sphoṭād evopajāyante % jvālā jvālāntarād iva // 1.109 //	sPowAt eva-upajAyante % jvAlA jvAlA-antarAt iva // 1.109 //
   vāyor aṇūnāṃ jñānasya $ śabdatvāpattir iṣyate &	vAyoH aNUnAm jQAnasya $ Sabda-tva-ApattiH izyate &
   kaiś cid darśanabhedo hi % pravādeṣv anavasthitaḥ // 1.110 //	kEH cit darSana-BedaH hi % pravAdezu anavasTitaH // 1.110 //
   [labdhakriyaḥ prayatnena $ vaktur icchānuvartinā &	[labDa-kriyaH prayatnena $ vaktuH icCA-anuvartinA &
   sthāneṣv abhihato vāyuḥ % śabdatvaṃ pratipadyate // 1.111 //	sTAnezu aBihataH vAyuH % Sabda-tvam pratipadyate // 1.111 //
   tasya kāraṇasāmarthyād $ vegapracayadharmaṇaḥ &	tasya kAraNa-sAmarTyAt $ vega-pracaya-DarmaNaH &
   saṃnipātād vibhajyante % sāravatyo 'pi mūrtayaḥ // 1.112 //	saMnipAtAt viBajyante % sAravatyaH api mUrtayaH // 1.112 //
   aṇavaḥ sarvaśaktitvād $ bhedasaṃsargavṛttayaḥ &	aNavaH sarva-Sakti-tvAt $ Beda-saMsarga-vRttayaH &
   chāyātapatamaḥśabda- % bhāvena pariṇāminaḥ // 1.113 //	CAyA-AtapatamaH-Sabda % BAvena pariNAminaH // 1.113 //
   svaśaktau vyajyamānāyāṃ $ prayatnena samīritāḥ &	sva-SaktO vyajyamAnAyAm $ prayatnena samIritAH &
   abhrāṇīva pracīyante % śabdākhyāḥ paramāṇavaḥ // 1.114 //	aBrANi-iva pracIyante % Sabda-AKyAH paramANavaH // 1.114 //
   athāyam āntaro jñātā $ sūkṣmavāgātmani sthitaḥ &	aTa-ayam AntaraH jQAtA $ sUkzma-vAc-Atmani sTitaH &
   vyaktaye svasya rūpasya % śabdatvena vivartate // 1.115 //	vyaktaye svasya rUpasya % Sabda-tvena vivartate // 1.115 //
   sa manobhāvam āpadya $ tejasā pākam āgataḥ &	sa manoBAvam Apadya $ tejasA pAkam AgataH &
   vāyum āviśati prāṇam % athāsau samudīryate // 1.116 //	vAyum AviSati prANam % aTa-asO samudIryate // 1.116 //
   antaḥkaraṇatattvasya $ vāyur āśrayatāṃ gataḥ &	antaHkaraNa-tattvasya $ vAyuH ASrayatAm gataH &
   taddharmeṇa samāviṣṭas % tejasaiva vivartate // 1.117 //	tad-DarmeNa samAvizwaH % tejasA-eva vivartate // 1.117 //
   vibhajan svātmano granthīñ $ śrutirūpaiḥ pṛthagvidhaiḥ &	viBajan sva-AtmanaH granTIn $ Sruti-rUpEH pRTagviDEH &
   prāṇo varṇān abhivyajya % varṇeṣv evopalīyate // 1.118 //	prANaH varNAn aBivyajya % varNezu eva-upalIyate // 1.118 //
   ātmā buddhyā samarthyārthān $ mano yuṅkte vivakṣayā &	AtmA budDyA samarTya-arTAn $ manaH yuFkte vivakzayA &
   manaḥ kāyāgnim āhanti % sa prerayati mārutam] // 1.119 //	manaH kAya-agnim Ahanti % sa prerayati mArutam] // 1.119 //
   ajasravṛttir yaḥ śabdaḥ $ sūkṣmatvān nopalabhyate &	ajasra-vRttiH yaH SabdaH $ sUkzma-tvAt na-upalaByate &
   vyajanād vāyur iva sa % svanimittāt pratīyate // 1.120 //	vyajanAt vAyuH iva sa % sva-nimittAt pratIyate // 1.120 //
   tasya prāṇe ca yā śaktir $ yā ca buddhau vyavasthitā &	tasya prANe ca yA SaktiH $ yA ca budDO vyavasTitAH &
   vivartamānā sthāneṣu % saiṣā bhedaṃ prapadyate // 1.121 //	vivartamAnA sTAnezu % sA-ezA Bedam prapadyate // 1.121 //
   śabdeṣv evāśritā śaktir $ viśvasyāsya nibandhanī &	Sabdezu eva-ASritA SaktiH $ viSvasya-asya nibanDanI &
   yannetraḥ pratibhātmāyaṃ % bhedarūpaḥ pratāyate // 1.122 //	yat-netraH pratiBA-AtmA-ayam % Beda-rUpaH pratAyate // 1.122 //
   śabdādibhedaḥ śabdena $ vyākhyāto rūpyate yataḥ &	Sabda-Adi-BedaH Sabdena $ vyAKyAtaH rUpyate yatas &
   tasmād arthavidhāḥ sarvāḥ % śabdamātrāsu niśritāḥ // 1.123 //	tasmAt arTaviDAH sarvAH % Sabda-mAtrAsu niSritAH // 1.123 //
   śabdasya pariṇāmo 'yam $ ity āmnāyavido viduḥ &	Sabdasya pariNAmaH ayam $ iti AmnAya-vidaH viduH &
   chandobhya eva prathamam % etad viśvaṃ pravartate // 1.124 //	CandoByaH eva praTamam % etat viSvam pravartate // 1.124 //
   vibhajya bahudhātmānaṃ $ sa cchandasyaḥ prajāpatiḥ &	viBajya bahuDA-AtmAnam $ sa cCandasyaH prajApatiH &
   chandomayībhir mātrābhir % bahudhaiva viveśa tam // 1.125 //	CandaH-mayIBiH mAtrABiH % bahuDA-eva viveSa tam // 1.125 //
   sādhvī vāg bhūyasī yeṣu $ puruṣeṣu vyavasthitā &	sADvI vAc BUyasI yezu $ puruzezu vyavasTitAH &
   adhikaṃ vartate teṣu % puṇyaṃ rūpaṃ prajāpateḥ // 1.126 //	aDikam vartate tezu % puNyam rUpam prajApateH // 1.126 //
   prājāpatyaṃ mahat tejas $ tatpātrair iva saṃvṛtam &	prAjApatyam mahat tejaH $ tad-pAtrEH iva saMvRtam &
   śarīrabhede viduṣāṃ % svāṃ yonim upadhāvati // 1.127 //	SarIra-Bede viduzAm % svAm yonim upaDAvati // 1.127 //
   yad etan maṇḍalaṃ bhāsvad $ dhāma citrasya rādhasaḥ &	yat etat maNxalam BAsvat $ DAma citrasya rADasaH &
   tadbhāvam abhisaṃbhūya % vidyāyāṃ pravilīyate // 1.128 //	tad-BAvam aBisaMBUya % vidyAyAm pravilIyate // 1.128 //
   itikartavyatā loke $ sarvā śabdavyapāśrayā &	itikartavya-tA loke $ sarvA Sabda-vyapASrayA &
   yāṃ pūrvāhitasaṃskāro % bālo 'pi pratipadyate // 1.129 //	yAm pUrva-Ahita-saMskAraH % bAlaH api pratipadyate // 1.129 //
   yaḥ karaṇavinyāsaḥ $ prāṇasyordhvaṃ samīraṇam &	yaH karaNa-vinyAsaH $ prANasya-UrDvam samIraNam &
   sthānānām abhighātaś ca % na vinā śabdabhāvanām // 1.130 //	sTAnAnAm aBiGAtaH ca % na vinA Sabda-BAvanAm // 1.130 //
   na so 'sti pratyayo loke $ yaḥ śabdānugamād ṛte &	na saH asti pratyayaH loke $ yaH Sabda-anugamAt Rte &
   anuviddham iva jñānaṃ % sarvaṃ śabdena bhāsate // 1.131 //	anuvidDam iva jQAnam % sarvam Sabdena BAsate // 1.131 //
   vāgrūpatā ced utkrāmed $ avabodhasya śāśvatī &	vAc-rUpa-tA ced utkrAmet $ avaboDasya SASvatI &
   na prakāśaḥ prakāśeta % sā hi pratyavamarśinī // 1.132 //	na prakASaH prakASeta % sA hi pratyavamarSinI // 1.132 //
   sā sarvavidyāśilpānāṃ $ kalānāṃ copabandhanī &	sA sarva-vidyA-SilpAnAm $ kalAnAm ca-upabanDanI &
   tadvaśād abhiniṣpannaṃ % sarvaṃ vastu vibhajyate // 1.133 //	tad-vaSAt aBinizpannam % sarvam vastu viBajyate // 1.133 //
   saiṣā saṃsāriṇāṃ saṃjñā $ bahir antaś ca vartate &	sA-ezA saMsAriNAm saMjQA $ bahis antar ca vartate &
   tanmātrām avyatikrāntaṃ % caitanyaṃ sarvajātiṣu // 1.134 //	tanmAtrAm avyatikrAntam % cEtanyam sarva-jAtizu // 1.134 //
   arthakriyāsu vāk sarvān $ samīhayati dehinaḥ &	arTa-kriyAsu vAc sarvAn $ samIhayati dehinaH &
   tadutkrāntau visaṃjño 'yaṃ % dṛśyate kāṣṭhakuḍyavat // 1.135 //	tad-utkrAntO visaMjQaH ayam % dRSyate kAzWa-kuxya-vat // 1.135 //
   bhedodgrāhavivartena $ labdhākāraparigrahā &	Beda-udgrAha-vivartena $ labDa-AkAra-parigrahAH &
   āmnātā sarvavidyāsu % vāg eva prakṛtiḥ parā // 1.136 //	AmnAtA sarva-vidyAsu % vAc eva prakRtiH parA // 1.136 //
   ekatvam anatikrāntā $ vāṅnetrā vāṅnibandhanāḥ &	eka-tvam anatikrAntAH $ vAc-netrAH vAc-nibanDanAH &
   pṛthak pratyavabhāsante % vāgvibhāgā gavādayaḥ // 1.137 //	pRTak pratyavaBAsante % vAc-viBAgAH gavA-AdayaH // 1.137 //
   ṣaḍdvārāṃ ṣaḍadhiṣṭhānāṃ $ ṣaṭprabodhāṃ ṣaḍavyayām &	zaz-dvArAm zaz-aDizWAnAm $ zaz-praboDAm zaz-avyayAm &
   te mṛtyum ativartante % ye vai vācam upāsate // 1.138 //	te mRtyum ativartante % ye vE vAcam upAsate // 1.138 //
   pravibhāge yathā kartā $ tayā kārye pravartate &	praviBAge yaTA kartA $ tayA kArye pravartate &
   avibhāge tathā saiva % kāryatvenāvatiṣṭhate // 1.139 //	aviBAge taTA sA-eva % kAryatvena-avatizWate // 1.139 //
   pravibhajyātmanātmānaṃ $ sṛṣṭvā bhāvān pṛthagvidhān &	praviBajya-AtmanA-AtmAnam $ sRzwvA BAvAn pRTagviDAn &
   sarveśvaraḥ sarvamayaḥ % svapne bhoktā pravartate // 1.140 //	sarva-ISvaraH sarva-mayaH % svapne BoktA pravartate // 1.140 //
   svamātrā paramātrā vā $ śrutyā prakramyate yathā &	sva-mAtrA para-mAtrA vA $ SrutyA prakramyate yaTA &
   tathaiva rūḍhatām eti % tayā hy artho vidhīyate // 1.141 //	taTA-eva rUXa-tAm eti % tayA hi arTaH viDIyate // 1.141 //
   atyantam atathābhūte $ nimitte śrutyapāśrayāt &	atyantam ataTABUte $ nimitte Sruti-apASrayAt &
   dṛśyate 'lātacakrādau % vastvākāranirūpaṇā // 1.142 //	dRSyate alAta-cakra-AdO % vastu-AkAra-nirUpaNAH // 1.142 //
   api prayoktur ātmānaṃ $ śabdam antar avasthitam &	api prayoktuH AtmAnam $ Sabdam antar avasTitam &
   prāhur mahāntam ṛṣabhaṃ % yena sāyujyam iṣyate // 1.143 //	prAhuH mahAntam RzaBam % yena sAyujyam izyate // 1.143 //
   tasmād yaḥ śabdasaṃskāraḥ $ sā siddhiḥ paramātmanaḥ &	tasmAt yaH Sabda-saMskAraH $ sA sidDiH paramAtmanaH &
   tasya pravṛttitattvajñas % tad brahmāmṛtam aśnute // 1.144 //	tasya pravRtti-tattva-jQaH % tat brahma-amRtam aSnute // 1.144 //
   prāṇavṛttim atikrānte $ vācas tattve vyavasthitaḥ &	prANa-vRttim atikrAnte $ vAcaH tattve vyavasTitaH &
   kramasaṃhārayogena % saṃhṛtyātmānam ātmani // 1.145 //	krama-saMhAra-yogena % saMhRtya-AtmAnam Atmani // 1.145 //
   vācaḥ saṃskāram ādhāya $ vācaṃ jñāne niveśya ca &	vAcaH saMskAram ADAya $ vAcam jQAne niveSya ca &
   vibhajya bandhanāny asyāḥ % kṛtvā tāṃ chinnabandhanām // 1.146 //	viBajya banDanAni asyAH % kRtvA tAm Cinna-banDanAm // 1.146 //
   jyotir āntaram āsādya $ cchinnagranthiparigrahaḥ &	jyotiH Antaram AsAdya $ cCinna-granTi-parigrahaH &
   kāraṇajyotiṣaikatvaṃ % chittvā granthīn pravartate // 1.147 //	kAraNa-jyotiza-eka-tvam % CittvA granTIn pravartate // 1.147 //
   na jātv akartṛkaṃ kaś cid $ āgamaṃ pratipadyate &	na jAtu akartRkam kaH cit $ Agamam pratipadyate &
   bījaṃ sarvāgamāpāye % trayy evāto vyavasthitā // 1.148 //	bIjam sarva-Agama-apAye % trayI eva-atas vyavasTitAH // 1.148 //
   astaṃ yāteṣu vādeṣu $ kartṛṣv anyeṣv asatsv api &	astam yAtezu vAdezu $ kartRzu anyezu asatsu api &
   śrutismṛtyuditaṃ dharmaṃ % loko na vyativartate // 1.149 //	Sruti-smRti-uditam Darmam % lokaH na vyativartate // 1.149 //
   jñāne svābhāvike nārthaḥ $ śāstraiḥ kaś ca na vidyate &	jQAne svABAvike na-arTaH $ SAstrEH kaH ca na vidyate &
   dharmo jñānasya hetuś cet % tasyāmnāyo nibandhanam // 1.150 //	DarmaH jQAnasya hetuH ced % tasya-AmnAyaH nibanDanam // 1.150 //
   vedaśāstrāvirodhī ca $ tarkaś cakṣur apaśyatām &	veda-SAstra-aviroDI ca $ tarkaH cakzuH apaSyatAm &
   rūpamātrād dhi vākyārthaḥ % kevalaṃ nātitiṣṭhati // 1.151 //	rUpa-mAtrAt Di vAkya-arTaH % kevalam na-atitizWati // 1.151 //
   sato 'vivakṣā pārārthyaṃ $ vyaktir arthasya laiṅgikī &	sataH avivakzA pArArTyam $ vyaktiH arTasya lEFgikI &
   iti nyāyo bahuvidhas % tarkeṇa pravibhajyate // 1.152 //	iti nyAyaH bahuviDaH % tarkeNa praviBajyate // 1.152 //
   śabdānām eva sā śaktis $ tarko yaḥ puruṣāśrayaḥ &	SabdAnAm eva sA SaktiH $ tarkaH yaH puruza-ASrayaH &
   sa śabdānugato nyāyo % 'nāgameṣv anibandhanaḥ // 1.153 //	sa Sabda-anugataH nyAyaH % anAgamezu anibanDanaH // 1.153 //
   yad udumbaravarṇānāṃ $ ghaṭīnāṃ maṇḍalaṃ mahat &	yat udumbara-varNAnAm $ GawInAm maNxalam mahat &
   pītaṃ na gamayet svargaṃ % kiṃ tat kratugataṃ nayet // 1.154 //	pItam na gamayet svargam % kim tat kratu-gatam nayet // 1.154 //
   rūpādayo yathā dṛṣṭāḥ $ pratyarthaṃ yataśaktayaḥ &	rUpa-AdayaH yaTA dRzwAH $ pratyarTam yata-SaktayaH &
   śabdās tathaiva dṛśyante % viṣāpaharaṇādiṣu // 1.155 //	SabdAH taTA-eva dRSyante % viza-apaharaNa-Adizu // 1.155 //
   yathaiṣāṃ tatra sāmarthyaṃ $ dharme 'py evaṃ pratīyatām &	yaTA-ezAm tatra sAmarTyam $ Darme api evam pratIyatAm &
   sādhūnāṃ sādhubhis tasmād % vācyam abhyudayārthinām // 1.156 //	sADUnAm sADuBiH tasmAt % vAcyam aByudaya-arTinAm // 1.156 //
   sarvo 'dṛṣṭaphalān arthān $ āgamāt pratipadyate &	sarvaH adRzwa-PalAn arTAn $ AgamAt pratipadyate &
   viparītaṃ ca sarvatra % śakyate vaktum āgame // 1.157 //	viparItam ca sarvatra % Sakyate vaktum Agame // 1.157 //
   sādhutvajñānaviṭayā $ seyaṃ vyākaraṇasmṛtiḥ &	sADu-tva-jQAna-viwayA $ sA-iyam vyAkaraNa-smRtiH &
   avicchedena śiṣṭānām % idaṃ smṛtinibandhanam // 1.158 //	avicCedena SizwAnAm % idam smRti-nibanDanam // 1.158 //
   vaikharyā madhyamāyāś ca $ paśyantyāś caitad adbhutam &	vEKaryAH maDyamAyAH ca $ paSyantyAH ca-etat adButam &
   anekatīrthabhedāyās % trayyā vācaḥ paraṃ padam // 1.159 //	aneka-tIrTa-BedAyAH % trayyA vAcaH param padam // 1.159 //
   gaur iva prakṣaraty ekā $ rasam uttamaśālinī &	gOH iva prakzarati ekA $ rasam uttama-SAlinI &
   divyādivyena rūpeṇa % bhāratī gauḥ śucismitā // 1.160 //	divya-adivyena rUpeNa % BAratI gOH Suci-smitAH // 1.160 //
   etayor antaraṃ paśya $ sūkṣmayoḥ spandamānayoḥ &	etayoH antaram paSya $ sUkzmayoH spandamAnayoH &
   prāṇāpānāntare nityam % ekā sarvasya tiṣṭhati // 1.161 //	prANa-apAna-antare nityam % ekA sarvasya tizWati // 1.161 //
   anyā tv apreryamāṇaiva $ vinā prāṇena vartate &	anyA tu apreryamANA-eva $ vinA prANena vartate &
   jāyate hi tataḥ prāṇo % vācam āpyāyayan punaḥ // 1.162 //	jAyate hi tatas prANaH % vAcam ApyAyayan punar // 1.162 //
   prāṇenāpyāyitā saivaṃ $ vyavahāranibandhanī &	prANena-ApyAyitA sA-evam $ vyavahAra-nibanDanI &
   sarvasyocchvāsam āsādya % na vāg vadati karhi cit // 1.163 //	sarvasya-ucCvAsam AsAdya % na vAc vadati karhi cit // 1.163 //
   ghoṣiṇī jātanirghoṣā $ aghoṣā ca pravartate &	GoziNI jAta-nirGozA $ aGozA ca pravartate &
   tayor api ca ghoṣiṇyā % nirghoṣaiva garīyasī // 1.164 //	tayoH api ca GoziNyA % nirGozA-eva garIyasI // 1.164 //
   sthāneṣu vivṛte vāyau $ kṛtavarṇaparigrahā &	sTAnezu vivRte vAyO $ kRta-varNa-parigrahAH &
   vaikharī vāk prayoktṝṇāṃ % prāṇavṛttinibandhanā // 1.165 //	vEKarI vAc prayoktLNAm % prANa-vRtti-nibanDanAH // 1.165 //
   kevalaṃ buddhyupādāna- $ kramarūpānupātinī &	kevalam budDi-upAdAna $ krama-rUpa-anupAtinI &
   prāṇavṛttim atikramya % madhyamā vāk pravartate // 1.166 //	prANa-vRttim atikramya % maDyamA vAc pravartate // 1.166 //
   avibhāgā tu paśyantī $ sarvataḥ saṃhṛtakramā &	aviBAgA tu paSyantI $ sarvatas saMhRta-kramAH &
   svarūpajyotir evāntaḥ % sūkṣmā vāg anapāyinī // 1.167 //	svarUpa-jyotiH eva-antar % sUkzmA vAc anapAyinI // 1.167 //
   pīyūṣāpūryamāṇāpi $ nityam āgantubhir malaiḥ &	pIyUza-ApUryamANA-api $ nityam AgantuBiH malEH &
   antyā kaleva somasya % nātyantam abhibhūyate // 1.168 //	antyA kalA-iva somasya % na-atyantam aBiBUyate // 1.168 //
   yasyāṃ dṛṣṭasvarūpāyām $ adhikāro nivartate &	yasyAm dRzwa-svarUpAyAm $ aDikAraH nivartate &
   puruṣe ṣoḍaśakale % tām āhur amṛtāṃ kalām // 1.169 //	puruze zoxaSa-kale % tAm AhuH amRtAm kalAm // 1.169 //
   prāptoparāgarūpā sā $ viplavair anuṣaṅgibhiḥ &	prApta-uparAga-rUpA sA $ viplavEH anuzaFgiBiH &
   vaikharī sattvamātreva % guṇair na vyavakīryate // 1.170 //	vEKarI sattva-mAtrA-iva % guNEH na vyavakIryate // 1.170 //
   tadvibhāgāvibhāgābhyāṃ $ kriyamāṇam avasthitam &	tad-viBAga-aviBAgAByAm $ kriyamANam avasTitam &
   svabhāvajñais tu bhāvānāṃ % dṛśyante śabdaśaktayaḥ // 1.171 //	svaBAva-jQEH tu BAvAnAm % dRSyante Sabda-SaktayaH // 1.171 //
   anādim avyavacchinnāṃ $ śrutim āhur akartṛkām &	anAdim avyavacCinnAm $ Srutim AhuH akartRkAm &
   śiṣṭair nibadhyamānā tu % na vyavacchidyate smṛtiḥ // 1.172 //	SizwEH nibaDyamAnA tu % na vyavacCidyate smRtiH // 1.172 //
   avibhāgād vivṛttānām $ abhikhyā svapnavac chrutau &	aviBAgAt vivRttAnAm $ aBiKyA svapna-vat SrutO &
   bhāvatattvaṃ tu vijñāya % liṅgebhyo vihitā smṛtiḥ // 1.173 //	BAva-tattvam tu vijQAya % liFgeByaH vihitA smRtiH // 1.173 //
   kāyavāgbuddhiviṣayā $ ye malāḥ samavasthitāḥ &	kAya-vAc-budDi-vizayAH $ ye malAH samavasTitAH &
   cikitsālakṣaṇādhyātma- % śāstrais teṣāṃ viśuddhayaḥ // 1.174 //	cikitsA-lakzaNa-aDyAtma % SAstrEH tezAm viSudDayaH // 1.174 //
   śabdaḥ saṃskārahīno yo $ gaur iti prayuyukṣyate &	SabdaH saMskAra-hInaH yaH $ gOH iti prayuyukzyate &
   tam apabhraṃśam icchanti % viśiṣṭārthaniveśinam // 1.175 //	tam apaBraMSam icCanti % viSizwa-arTa-niveSinam // 1.175 //
   asvagoṇyādayaḥ śabdāḥ $ sādhavo viṣayāntare &	asva-goNya-AdayaH SabdAH $ sADavaH vizaya-antare &
   nimittabhedāt sarvatra % sādhutvaṃ ca vyavasthitam // 1.176 //	nimitta-BedAt sarvatra % sADu-tvam ca vyavasTitam // 1.176 //
   te sādhuṣv anumānena $ pratyayotpattihetavaḥ &	te sADuzu anumAnena $ pratyaya-utpatti-hetavaH &
   tādātmyam upagamyeva % śabdārthasya prakāśakāḥ // 1.177 //	tAdAtmyam upagamya-iva % Sabda-arTasya prakASakAH // 1.177 //
   na śiṣṭair anugamyante $ paryāyā iva sādhavaḥ &	na SizwEH anugamyante $ paryAyAH iva sADavaH &
   te yataḥ smṛtiśāstreṇa % tasmāt sākṣād avācakāḥ // 1.178 //	te yatas smRti-SAstreNa % tasmAt sAkzAt avAcakAH // 1.178 //
   aṃbvaṃbv iti yathā bālaḥ $ śikṣamāṇo 'pabhāṣate &	aMbvaMbu iti yaTA bAlaH $ SikzamANaH apaBAzate &
   avyaktaṃ tadvidāṃ tena % vyaktau bhavati niścayaḥ // 1.179 //	avyaktam tad-vidAm tena % vyaktO Bavati niScayaH // 1.179 //
   evaṃ sādhau prayoktavye $ yo 'pabhraṃśaḥ prayujyate &	evam sADO prayoktavye $ yaH apaBraMSaH prayujyate &
   tena sādhuvyavahitaḥ % kaś cid artho 'bhidhīyate // 1.180 //	tena sADu-vyavahitaH % kaH cit arTaH aBiDIyate // 1.180 //
   pāraṃparyād apabhraṃśā $ viguṇeṣv abhidhātṛṣu &	pAraMparyAt apaBraMSAH $ viguNezu aBiDAtRzu &
   prasiddhim āgatā yena % teṣāṃ sādhur avācakaḥ // 1.181 //	prasidDim AgatAH yena % tezAm sADuH avAcakaH // 1.181 //
   daivī vāg vyatikīrṇeyam $ aśaktair abhidhātṛbhiḥ &	dEvI vAc vyatikIrNeyam $ aSaktEH aBiDAtRBiH &
   anityadarśināṃ tv asmin % vāde buddhiviparyayaḥ // 1.182 //	anitya-darSinAm tu asmin % vAde budDi-viparyayaH // 1.182 //
   ubhayeṣām avicchedād $ anyaśabdavivakṣayā &	uBayezAm avicCedAt $ anya-Sabda-vivakzayA &
   yo 'nyaḥ prayujyate śabdo % na so 'rthasyābhidhāyakaḥ // 1.183 //	yaH anyaH prayujyate SabdaH % na saH arTasya-aBiDAyakaH // 1.183 //
   // iti bhartṛharikṛte vākyapadīye brahmakāṇḍaṃ samāptam //	// iti BartR-hari-kRte vAkyapadIye brahma-kANxam samAptam //
   2. Vākyakāṇḍam	2. VAkya-kANxam
   ākhyātaṃ śabdasaṃghāto $ jātiḥ saṃghātavartinī &	AKyAtam Sabda-saMGAtaH $ jAtiH saMGAta-vartinI &
   eko 'navayavaḥ śabdaḥ % kramo buddhyanusaṃhṛtiḥ // 2.1 //	ekaH anavayavaH SabdaH % kramaH budDi-anusaMhRtiH // 2.1 //
   padam ādyaṃ pṛthak sarvaṃ $ padaṃ sāpekṣam ity api &	padam Adyam pRTak sarvam $ padam sa-apekzam iti api &
   vākyaṃ prati matir bhinnā % bahudhā nyāyadarśinām // 2.2 //	vAkyam prati matiH BinnA % bahuDA nyAya-darSinAm // 2.2 //
   nighātādivyavasthārthaṃ $ śāstre yat paribhāṣitam &	niGAta-Adi-vyavasTA-arTam $ SAstre yat pariBAzitam &
   sākāṅkṣāvayavaṃ tena % na sarvaṃ tulyalakṣaṇam // 2.3 //	sa-AkAFkza-avayavam tena % na sarvam tulya-lakzaNam // 2.3 //
   sākāṅkṣāvayavaṃ bhede $ parānākāṅkṣaśabdakam &	sa-AkAFkza-avayavam Bede $ parAnAkAFkza-Sabdakam &
   karmapradhānaṃ guṇavad % ekārthaṃ vākyam ucyate // 2.4 //	karma-praDAnam guNavat % eka-arTam vAkyam ucyate // 2.4 //
   saṃbodhanapadaṃ yac ca $ tat kriyāyā viśeṣakam &	saMboDana-padam yat ca $ tat kriyAyAH viSezakam &
   vrajāni devadatteti % nighāto 'tra tathā sati // 2.5 //	vrajAni devadattA-iti % niGAtaH atra taTA sati // 2.5 //
   yathānekam api ktvāntaṃ $ tiṅantasya viśeṣakam &	yaTA-anekam api ktvA-antam $ tiFantasya viSezakam &
   tathā tiṅantaṃ tatrāhus % tiṅantasya viśeṣakam // 2.6 //	taTA tiFantam tatra-AhuH % tiFantasya viSezakam // 2.6 //
   yathaika eva sarvārtha- $ prakāśaḥ pravibhajyate &	yaTA-ekaH eva sarva-arTa $ prakASaH praviBajyate &
   dṛśyabhedānukāreṇa % vākyārthāvagamas tathā // 2.7 //	dRSya-Beda-anukAreNa % vAkya-arTa-avagamaH taTA // 2.7 //
   citrasyaikasya rūpasya $ yathā bhedanidarśanaiḥ &	citrasya-ekasya rUpasya $ yaTA Beda-nidarSanEH &
   nīlādibhiḥ samākhyānaṃ % kriyate bhinnalakṣaṇaiḥ // 2.8 //	nIla-AdiBiH samAKyAnam % kriyate Binna-lakzaNEH // 2.8 //
   tathaivaikasya vākyasya $ nirākāṅkṣasya sarvataḥ &	taTA-eva-ekasya vAkyasya $ nirAkAFkzasya sarvatas &
   śabdāntaraiḥ samākhyānaṃ % sākāṅkṣair anugamyate // 2.9 //	Sabda-antarEH samAKyAnam % sa-AkAFkzEH anugamyate // 2.9 //
   yathā pade vibhajyante $ prakṛtipratyayādayaḥ &	yaTA pade viBajyante $ prakRti-pratyaya-AdayaH &
   apoddhāras tathā vākye % padānām upapadyate // 2.10 //	apa-udDAraH taTA vAkye % padAnAm upapadyate // 2.10 //
   varṇāntarasarūpatvaṃ $ varṇabhāgeṣu dṛśyate &	varNa-antara-sarUpa-tvam $ varNa-BAgezu dRSyate &
   padāntarasarūpāś ca % padabhāgā iva sthitāḥ // 2.11 //	pada-antara-sa-rUpAH ca % pada-BAgAH iva sTitAH // 2.11 //
   bhāgair anarthakair yuktā $ vṛṣabhodakayāvakāḥ &	BAgEH anarTakEH yuktAH $ vRzaBa-udaka-yAvakAH &
   anvayavyatirekau tu % vyavahāranibandhanam // 2.12 //	anvaya-vyatirekO tu % vyavahAra-nibanDanam // 2.12 //
   śabdasya na vibhāgo 'sti $ kuto 'rthasya bhaviṣyati &	Sabdasya na viBAgaH asti $ kutas arTasya Bavizyati &
   vibhāgaiḥ prakriyābhedam % avidvān pratipadyate // 2.13 //	viBAgEH prakriyA-Bedam % avidvAn pratipadyate // 2.13 //
   brāhmaṇārtho yathā nāsti $ kaś cid brāhmaṇakambale &	brAhmaNa-arTaH yaTA na-asti $ kaH cit brAhmaNa-kambale &
   devadattādayo vākye % tathaiva syur anarthakāḥ // 2.14 //	devadatta-AdayaH vAkye % taTA-eva syuH anarTakAH // 2.14 //
   sāmānyārthas tirobhūto $ na viśeṣe 'vatiṣṭhate &	sAmAnya-arTaH tiroBUtaH $ na viSeze avatizWate &
   upāttasya kutas tyāgo % nivṛttaḥ kvāvatiṣṭhatām // 2.15 //	upAttasya kutas tyAgaH % nivRttaH kva-a=-atizWatAm // 2.15 //
   aśābdo yadi vākyārthaḥ $ padārtho 'pi tathā bhavet &	aSAbdaH yadi vAkya-arTaH $ padArTaH api taTA Bavet &
   evaṃ sati ca saṃbandhaḥ % śabdasyārthena hīyate // 2.16 //	evam sati ca saMbanDaH % Sabdasya-arTena hIyate // 2.16 //
   viśeṣaśabdāḥ keṣāṃ cit $ sāmānyapratirūpakāḥ &	viSeza-SabdAH kezAm cit $ sAmAnya-pratirUpakAH &
   śabdāntarābhisaṃbandhād % vyajyante pratipattṛṣu // 2.17 //	Sabda-antara-aBisaMbanDAt % vyajyante pratipattRzu // 2.17 //
   teṣāṃ tu kṛtsno vākyārthaḥ $ pratibhedaṃ samāpyate &	tezAm tu kRtsnaH vAkya-arTaH $ pratiBedam samApyate &
   vyaktopavyañjanā siddhir % arthasya pratipattṛṣu // 2.18 //	vyakta-upavyaQjanA sidDiH % arTasya pratipattRzu // 2.18 //
   sa vyaktaḥ kramavāñ śabda $ upāṃśu yam adhīyate &	sa vyaktaH kramavAn SabdaH $ upAMSu yam aDIyate &
   akramas tu vitatyeva % buddhir yatrāvatiṣṭhate // 2.19 //	akramaH tu vitati-a-iva % budDiH yatra-avatizWate // 2.19 //
   yathotkṣepaviśeṣe 'pi $ karmabhedo na gṛhyate &	yaTA-utkzepa-viSeze api $ karma-BedaH na gRhyate &
   āvṛttau vyajyate jātiḥ % karmabhir bhramaṇādibhiḥ // 2.20 //	AvRttO vyajyate jAtiH % karmaBiH BramaNa-AdiBiH // 2.20 //
   varṇavākyapadeṣv evaṃ $ tulyopavyañjanā śrutiḥ &	varNa-vAkya-padezu evam $ tulya-upavyaQjanA SrutiH &
   atyantabhede tattvasya % sarūpeva pratīyate // 2.21 //	atyanta-Bede tattvasya % sarUpA-iva pratIyate // 2.21 //
   nityeṣu ca kutaḥ pūrvaṃ $ paraṃ vā paramārthataḥ &	nityezu ca kutas pUrvam $ param vA paramArTataH &
   ekasyaiva tu sā śaktir % yad evam avabhāsate // 2.22 //	ekasya-eva tu sA SaktiH % yat evam avaBAsate // 2.22 //
   ciraṃ kṣipram iti jñāne $ kālabhedād ṛte yathā &	ciram kzipram iti jQAne $ kAla-BedAt Rte yaTA &
   bhinnakāle prakāśete sa % dharmo hrasvadīrghayoḥ // 2.23 //	Binna-kAle prakASete sa % DarmaH hrasva-dIrGayoH // 2.23 //
   na nityaḥ kramamātrābhiḥ $ kālo bhedam ihārhati &	na nityaH krama-mAtrABiH $ kAlaH Bedam iha-arhati &
   vyāvartinīnāṃ mātrāṇām % abhāve kīdṛśaḥ kramaḥ // 2.24 //	vyAvartinInAm mAtrANAm % aBAve kIdRSaH kramaH // 2.24 //
   tābhyo yā jāyate buddhir $ ekā sā bhāgavarjitā &	tAByaH yA jAyate budDiH $ ekA sA BAga-varjitA &
   sā hi svaśaktyā bhinneva % kramapratyavamarśinī // 2.25 //	sA hi sva-SaktyA BinnA-iva % krama-pratyavamarSinI // 2.25 //
   kramollekhānuṣaṅgeṇa $ tasyāṃ yad bījam āhitam &	krama-ulleKa-anuzaFgeNa $ tasyAm yat bIjam Ahitam &
   tattvanānātvayos tasya % niruktir nāvatiṣṭhate // 2.26 //	tattva-nAnA-tvayoH tasya % niruktiH na-avatizWate // 2.26 //
   bhāvanāsamaye tv etat $ kramasāmarthyam akramam &	BAvanA-samaye tu etat $ krama-sAmarTyam akramam &
   vyāvṛttabhedo yenārtho % bhedavān upalabhyate // 2.27 //	vyAvRtta-BedaH yena-arTaH % BedavAn upalaByate // 2.27 //
   adāni vākye tāny eva $ varṇās te ca pade yadi &	adAni vAkye tAni eva $ varNAH te ca pade yadi &
   varṇeṣu varṇabhāgānāṃ % bhedaḥ syāt paramāṇuvat // 2.28 //	varNezu varNa-BAgAnAm % BedaH syAt paramANu-vat // 2.28 //
   bhāgānām anupaśleṣān $ na varṇo na padaṃ bhavet &	BAgAnAm anupaSlezAn $ na varNaH na padam Bavet &
   teṣām avyapadeśyatvāt % kim anyad vyapadiśyatām // 2.29 //	tezAm avyapadeSya-tvAt % kim anyat vyapadiSyatAm // 2.29 //
   d antaḥśabdatattvaṃ tu $ bhāgair ekaṃ prakāśitam &	d antar-Sabda-tattvam tu $ BAgEH ekam prakASitam &
   m āhur apare śabdaṃ % tasya vākye tathaikatām // 2.30 //	m AhuH apare Sabdam % tasya vAkye taTA-ekatAm // 2.30 //
   thabhāgais tathā teṣām $ āntaro 'rthaḥ prakāśyate &	Ta-BAgEH taTA tezAm $ AntaraH arTaH prakASyate &
   asyaivātmano bhedau % śabdārthāv apṛthaksthitau // 2.31 //	asya-eva-AtmanaH BedO % Sabda-arTO apRTak-sTitO // 2.31 //
   prakāśakaprakāśyatvaṃ $ kāryakāraṇarūpatā &	prakASaka-prakASya-tvam $ kArya-kAraNa-rUpa-tA &
   antarmātrātmanas tasya % śabdatattvasya sarvadā // 2.32 //	antar-mAtra-AtmanaH tasya % Sabda-tattvasya sarvadA // 2.32 //
   tasyaivāstitvanāstitve $ sāmarthye samavasthite &	tasya-eva-astitvana-astitve $ sAmarTye samavasTite &
   akrame kramanirbhāse % vyavahāranibandhane // 2.33 //	akrame krama-nirBAse % vyavahAra-nibanDane // 2.33 //
   saṃpratyayapramāṇatvāt $ padārthāstitvakalpane &	saMpratyaya-pramANa-tvAt $ padArTa-astitva-kalpane &
   padārthābhyuccaye tyāgād % ānarthakyaṃ prasajyate // 2.34 //	padArTa-aByuccaye tyAgAt % AnarTakyam prasajyate // 2.34 //
   rājaśabdena rājārtho $ bhinnarūpeṇa gamyate &	rAja-Sabdena rAja-arTaH $ Binna-rUpeNa gamyate &
   vṛttāv ākhyātasadṛśaṃ % padam anyat prayujyate // 2.35 //	vRttO AKyAta-sadRSam % padam anyat prayujyate // 2.35 //
   yathāśvakarṇa ity ukte $ vinaivāśvena gamyate &	yaTA-aSvakarNaH iti ukte $ vinA-eva-aSvena gamyate &
   kaś cid eva viśiṣṭo 'rthaḥ % sarveṣu pratyayas tathā // 2.36 //	kaH cit eva viSizwaH arTaH % sarvezu pratyayaH taTA // 2.36 //
   vākyeṣv arthāntaragateḥ $ sādṛśyaparikalpane &	vAkyezu arTa-antara-gateH $ sAdRSya-parikalpane &
   keṣāṃ cid rūḍhiśabdatvaṃ % śāstra evānugamyate // 2.37 //	kezAm cit rUXi-Sabda-tvam % SAstre eva-anugamyate // 2.37 //
   upādāyāpi ye heyās $ tān upāyān pracakṣate &	upAdAya-api ye heyAH $ tAn upAyAn pracakzate &
   upāyānāṃ ca niyamo % nāvaśyam avatiṣṭhate // 2.38 //	upAyAnAm ca niyamaH % na-avaSyam avatizWate // 2.38 //
   arthaṃ kathaṃ cit puruṣaḥ $ kaś cit saṃpratipadyate &	arTam kaTam cit puruzaH $ kaH cit saMpratipadyate &
   saṃsṛṣṭā vā vibhaktā vā % bhedā vākyanibandhanāḥ // 2.39 //	saMsRzwAH vA viBaktA vE % BedAH vAkya-nibanDanAH // 2.39 //
   so 'yam ity abhisaṃbandho $ buddhyā prakramyate yadā &	saH ayam iti aBisaMbanDaH $ budDyA prakramyate yadA &
   vākyārthasya tadaiko 'pi % varṇaḥ pratyāyakaḥ kva cit // 2.40 //	vAkya-arTasya tadA-ekaH api % varNaH pratyAyakaH kva cit // 2.40 //
   kevalena padenārtho $ yāvān evābhidhīyate &	kevalena padena-arTaH $ yAvAn eva-aBiDIyate &
   vākyasthaṃ tāvato 'rthasya % tad āhur abhidhāyakam // 2.41 //	vAkya-sTam tAvataH arTasya % tat AhuH aBiDAyakam // 2.41 //
   saṃbandhe sati yat tv anyad $ ādhikyam upajāyate &	saMbanDe sati yat tu anyat $ ADikyam upajAyate &
   vākyārtham eva taṃ prāhur % anekapadasaṃśrayam // 2.42 //	vAkya-arTam eva tam prAhuH % aneka-pada-saMSrayam // 2.42 //
   sa tv anekapadastho 'pi $ pratibhedaṃ samāpyate &	sa tu aneka-pada-sTaH api $ pratiBedam samApyate &
   jātivat samudāye 'pi % saṃkhyāvat kalpyate 'paraiḥ // 2.43 //	jAti-vat samudAye api % saMKyA-vat kalpyate aparEH // 2.43 //
   sarvabhedānuguṇyaṃ tu $ sāmānyam apare viduḥ &	sarva-Beda-anuguNyam tu $ sAmAnyam apare viduH &
   tad arthāntarasaṃsargād % bhajate bhedarūpatām // 2.44 //	tat arTa-antara-saMsargAt % Bajate Beda-rUpa-tAm // 2.44 //
   bhedān ākāṅkṣatas tasya $ yā pariplavamānatā &	BedAn AkAFkzataH tasya $ yA pariplavamAna-tA &
   avacchinatti saṃbandhas % tāṃ viśeṣe niveśayan // 2.45 //	avacCinatti saMbanDaH % tAm viSeze niveSayan // 2.45 //
   kāryānumeyaḥ saṃbandho $ rūpaṃ tasya na vidyate &	kArya-anumeyaH saMbanDaH $ rUpam tasya na vidyate &
   asattvabhūtam atyantam % atas taṃ pratijānate // 2.46 //	asattva-BUtam atyantam % atas tam pratijAnate // 2.46 //
   niyataṃ sādhane sādhyaṃ $ kriyā niyatasādhanā &	niyatam sADane sADyam $ kriyA niyata-sADanAH &
   sa saṃnidhānamātreṇa % niyamaḥ saṃprakāśate // 2.47 //	sa saMniDAna-mAtreNa % niyamaH saMprakASate // 2.47 //
   guṇabhāvena sākāṅkṣaṃ $ tatra nāma pravartate &	guNa-BAvena sa-AkAFkzam $ tatra nAma pravartate &
   sādhyatvena nimittāni % kriyāpadam apekṣate // 2.48 //	sADya-tvena nimittAni % kriyA-padam apekzate // 2.48 //
   santa eva viśeṣā ye $ padārtheṣu vyavasthitāḥ &	santaH eva viSezAH ye $ padArTezu vyavasTitAH &
   te kramād anugamyante % na vākyam abhidhāyakam // 2.49 //	te kramAt anugamyante % na vAkyam aBiDAyakam // 2.49 //
   śabdānāṃ kramamātre ca $ nānyaḥ śabdo 'sti vācakaḥ &	SabdAnAm krama-mAtre ca $ na-anyaH SabdaH asti vAcakaH &
   kramo hi dharmaḥ kālasya % tena vākyaṃ na vidyate // 2.50 //	kramaH hi DarmaH kAlasya % tena vAkyam na vidyate // 2.50 //
   ye ca saṃbhavino bhedāḥ $ padārtheṣv avibhāvitāḥ &	ye ca saMBavinaH BedAH $ padArTezu aviBAvitAH &
   saṃnidhāne vyajyante % na tu varṇeṣv ayaṃ kramaḥ // 2.51 //	saMniDAne vyajyante % na tu varNezu ayam kramaH // 2.51 //
   varṇānāṃ ca padānāṃ ca $ kramamātraniveśinī &	varNAnAm ca padAnAm ca $ krama-mAtra-niveSinI &
   padākhyā vākyasaṃjñā ca % śabdatvaṃ neṣyate tayoḥ // 2.52 //	pada-AKyA vAkya-saMjQA ca % Sabda-tvam na-izyate tayoH // 2.52 //
   samāne 'pi tu śabdatve $ dṛṣṭaḥ saṃpratyayaḥ padāt &	samAne api tu Sabda-tve $ dRzwaH saMpratyayaH padAt &
   prativarṇaṃ tv asau nāsti % padasyārtham ato viduḥ // 2.53 //	prativarNam tu asO na-asti % padasya-arTam atas viduH // 2.53 //
   yathā sāvayavā varṇā $ vinā vācyena kena cit &	yaTA sa-avayavAH varNAH $ vinA vAcyena kena cit &
   arthavantaḥ samuditā % vākyam apy evam iṣyate // 2.54 //	arTavantaH samuditA % vAkyam api evam izyate // 2.54 //
   anarthakāny apāyatvāt $ padārthenārthavanti vā &	anarTakAni apAya-tvAt $ padArTena-arTavanti vA &
   krameṇoccaritāny āhur % vākyārthaṃ bhinnalakṣaṇam // 2.55 //	krameNa-uccaritAni AhuH % vAkya-arTam Binna-lakzaNam // 2.55 //
   nityatve samudāyānāṃ $ jāter vā parikalpane &	nitya-tve samudAyAnAm $ jAteH vA parikalpane &
   ekasyaikārthatām āhur % vākyasyāvyabhicāriṇīm // 2.56 //	ekasya-eka-arTa-tAm AhuH % vAkyasya-avyaBicAriNIm // 2.56 //
   abhedapūrvakā bhedāḥ $ kalpitā vākyavādibhiḥ &	aBeda-pUrvakAH BedAH $ kalpitAH vAkya-vAdiBiH &
   bhedapūrvān abhedāṃs tu % manyante padadarśinaḥ // 2.57 //	Beda-pUrvAn aBedAn tu % manyante pada-darSinaH // 2.57 //
   padaprakṛtibhāvaś ca $ vṛttibhedena varṇyate &	pada-prakRti-BAvaH ca $ vRtti-Bedena varNyate &
   padānāṃ saṃhitā yoniḥ % saṃhitā vā padāśrayā // 2.58 //	padAnAm saMhitA yoniH % saMhitA vA pada-ASrayAH // 2.58 //
   padāmnāyaś ca yady anyaḥ $ saṃhitāyā nidarśakaḥ &	padAmnAyaH ca yadi anyaH $ saMhitAyAH nidarSakaH &
   nityas tatra kathaṃ kāryaṃ % padaṃ lakṣaṇadarśanāt // 2.59 //	nityaH tatra kaTam kAryam % padam lakzaNa-darSanAt // 2.59 //
   prativarṇam asaṃvedyaḥ $ padārthapratyayo yathā &	prativarNam asaMvedyaH $ padArTa-pratyayaH yaTA &
   padeṣv evam asaṃvedyaṃ % vākyārthasya nirūpaṇam // 2.60 //	padezu evam asaMvedyam % vAkya-arTasya nirUpaNam // 2.60 //
   vākyārthaḥ saṃniviśate $ padeṣu sahavṛttiṣu &	vAkya-arTaH saMniviSate $ padezu saha-vRttizu &
   yathā tathaiva varṇeṣu % padārthaḥ sahavṛttiṣu // 2.61 //	yaTA taTA-eva varNezu % padArTaH saha-vRttizu // 2.61 //
   sūkṣmaṃ grāhyaṃ yathānyena $ saṃsṛṣṭaṃ saha gṛhyate &	sUkzmam grAhyam yaTA-anyena $ saMsRzwam saha gRhyate &
   varṇo 'py anyena varṇena % saṃbaddho vācakas tathā // 2.62 //	varNaH api anyena varNena % saMbadDaH vAcakaH taTA // 2.62 //
   padasyoccāraṇād artho yathā $ kaś cin nirūpyate &	padasya-uccAraNAt arTaH yaTA $ kaH cit nirUpyate &
   varṇānām api sāṃnidhyāt % tathā so 'rthaḥ pratīyate // 2.63 //	varNAnAm api sAMniDyAt % taTA saH arTaH pratIyate // 2.63 //
   prāptasya yasya sāmarthyān $ niyamārthā punaḥ śrutiḥ &	prAptasya yasya sAmarTyAn $ niyama-arTA punar SrutiH &
   tenātyantaṃ viśeṣeṇa % sāmānyaṃ yadi bādhyate // 2.64 //	tena-atyantam viSezeNa % sAmAnyam yadi bADyate // 2.64 //
   yajeteti tato dravyaṃ $ prāptaṃ sāmarthyalakṣaṇam &	yajeta-iti tatas dravyam $ prAptam sAmarTya-lakzaNam &
   vrīhiśrutyā nivarteta % na syāt pratinidhis tathā // 2.65 //	vrIhi-SrutyA nivarteta % na syAt pratiniDiH taTA // 2.65 //
   tasmād vrīhitvam adhikaṃ $ vrīhiśabdaḥ prakalpayet &	tasmAt vrIhi-tvam aDikam $ vrIhi-SabdaH prakalpayet &
   dravyatvam aviruddhatvāt % prāptyarthaḥ san na bādhate // 2.66 //	dravya-tvam avirudDa-tvAt % prApti-arTaH san na bADate // 2.66 //
   tena cāpi vyavacchinne $ dravyatve sahacāriṇi &	tena ca-api vyavacCinne $ dravya-tve sahacAriNi &
   asaṃbhavād viseṣāṇaṃ % tatrānyeṣam adarsanam // 2.67 //	asaMBavAt visezANam % tatra-anyezam adarsanam // 2.67 //
   na ca sāmānyavat sarve $ kriyāśabdena lakṣitāḥ &	na ca sAmAnya-vat sarve $ kriyA-Sabdena lakzitAH &
   viśeṣā na hi sarveṣāṃ % satāṃ śabdo 'bhidhāyakaḥ // 2.68 //	viSezAH na hi sarvezAm % satAm SabdaH aBiDAyakaH // 2.68 //
   śuklādayo guṇāḥ santo $ yathā tatrāvivakṣitāḥ &	Sukla-AdayaH guNAH santaH $ yaTA tatra-avivakzitAH &
   tathāvivakṣā bhedānaṃ % dravyatvasahacāriṇām // 2.69 //	taTA-avivakzAH BedAnam % dravya-tva-sahacAriNAm // 2.69 //
   asaṃnidhau pratinidhir $ mā bhūn nityasya karmaṇaḥ &	asaMniDO pratiniDiH $ mA BUt nityasya karmaNaH &
   kāmyasya vā pravṛttasya % lopa ity upapadyate // 2.70 //	kAmyasya vA pravRttasya % lopaH iti upapadyate // 2.70 //
   viśiṣṭaiva kriyā yena $ vākyārthaḥ parikalpyate &	viSizwA-eva kriyA yena $ vAkya-arTaH parikalpyate &
   dravyābhāve pratinidhau % tasya tat syāt kriyāntaram // 2.71 //	dravya-aBAve pratiniDO % tasya tat syAt kriyA-antaram // 2.71 //
   nirjñātārthaṃ padaṃ yac ca $ tadarthe pratipādite &	nirjQAta-arTam padam yat ca $ tad-arTe pratipAdite &
   pikādi yad avijñātaṃ tat % kim ity anuyujyate // 2.72 //	pikA-Adi yat avijQAtam tat % kim iti anuyujyate // 2.72 //
   sāmarthyaprāpitaṃ yac ca $ vyaktyartham anuṣajyate &	sAmarTya-prApitam yat ca $ vyakti-arTam anuzajyate &
   śrutir evānuṣaṅgeṇa % bādhikā liṅgavākyayoḥ // 2.73 //	SrutiH eva-anuzaFgeNa % bADikA liFga-vAkyayoH // 2.73 //
   aprāpto yas tu śuklādiḥ $ saṃnidhānena gamyate &	aprAptaH yaH tu Sukla-AdiH $ saMniDAnena gamyate &
   sa yatnaprāpito vākye % śrutidharmavilakṣaṇaḥ // 2.74 //	sa yatna-prApitaH vAkye % Sruti-Darma-vilakzaNaH // 2.74 //
   abhinnam eva vākyaṃ tu $ yady abhinnārtham iṣyate &	aBinnam eva vAkyam tu $ yadi aBinna-arTam izyate &
   tat sarvaṃ śrutibhūtatvān % na śrutyaiva virotsyate // 2.75 //	tat sarvam Sruti-BUta-tvAt % na SrutyA-eva virotsyate // 2.75 //
   vākyānāṃ samudāyaś ca $ ya ekārthaprasiddhaye &	vAkyAnAm samudAyaH ca $ yaH eka-arTa-prasidDaye &
   sākāṅkṣāvayavas tatra % vākyārtho 'pi na vidyate // 2.76 //	sa-AkAFkza-avayavaH tatra % vAkya-arTaH api na vidyate // 2.76 //
   prāsaṅgikam idaṃ kāryam $ idaṃ tantreṇa labhyate &	prAsaFgikam idam kAryam $ idam tantreNa laByate &
   idam āvṛttibhedābhyām % atra bādhasamuccayau // 2.77 //	idam AvRtti-BedAByAm % atra bADasamuccayO // 2.77 //
   ūho 'smin viṣaye nyāyyaḥ $ saṃbandho 'sya na bādhyat &	UhaH asmin vizaye nyAyyaH $ saMbanDaH asya na bADyat &
   sāmānyasyātideśo 'yaṃ % viśeṣo 'trātidiśyate // 2.78 //	sAmAnyasya-atideSaH ayam % viSezaH atra-atidiSyate // 2.78 //
   arthitvam atra sāmarthyam $ asminn artho na bhidyate &	arTi-tvam atra sAmarTyam $ asmin arTaH na Bidyate &
   śāstrāt prāptādhikāro 'yaṃ % vyudāso 'sya kriyāntare // 2.79 //	SAstrAt prApta-aDikAraH ayam % vyudAsaH asya kriyA-antare // 2.79 //
   iyaṃ śrutyā kramaprāptir $ iyam uccāraṇād iti &	iyam SrutyA krama-prAptiH $ iyam uccAraNAt iti &
   kramo 'yam atra balavān % asmiṃs tu na vivakṣitaḥ // 2.80 //	kramaH ayam atra balavAn % asmin tu na vivakzitaH // 2.80 //
   idaṃ parāṅgaiḥ saṃbaddham $ aṅgānām aprayojakam &	idam para-aFgEH saMbadDam $ aFgAnAm aprayojakam &
   prayojakam idaṃ teṣām % atredaṃ nāntarīyakam // 2.81 //	prayojakam idam tezAm % atra-idam na-antarIyakam // 2.81 //
   idaṃ pradhānaṃ śeṣo 'yaṃ $ viniyogakramas tv ayam &	idam praDAnam SezaH ayam $ viniyoga-kramaH tu ayam &
   sākṣād asyopakārīdam % idam ārād viśeṣakam // 2.82 //	sAkzAt asya-upakArI-idam % idam ArAt viSezakam // 2.82 //
   śaktivyāpārabhedo 'smin $ phalam atra tu bhidyate &	Sakti-vyApAra-BedaH asmin $ Palam atra tu Bidyate &
   saṃbandhāj jñānabhedo 'yaṃ % bhedas tatrāvivakṣitaḥ // 2.83 //	saMbanDAt jQAna-BedaH ayam % BedaH tatra-avivakzitaH // 2.83 //
   prasajyapratiṣedho 'yaṃ $ paryudāso 'yam atra tu &	prasajya-pratizeDaH ayam $ paryudAsaH ayam atra tu &
   idaṃ gauṇam idaṃ mukhyaṃ % vyāpīdaṃ guru laghv idam // 2.84 //	idam gONam idam muKyam % vyApi-idam guru laGu idam // 2.84 //
   bhedenāṅgāṅgibhāvo 'sya $ bahudhedaṃ vikalpyate &	Bedena-aFga-aFgi-BAvaH asya $ bahuDA-idam vikalpyate &
   idaṃ niyamyate 'syātra % yogyatvam upajāyate // 2.85 //	idam niyamyate asya-atra % yogya-tvam upajAyate // 2.85 //
   asya vākyāntare dṛṣṭāl $ liṅgād bhedo 'numīyate &	asya vAkya-antare dRzwAt $ liFgAt BedaH anumIyate &
   ayaṃ śabdair apoddhṛtya % padārthaḥ pravibhajyate // 2.86 //	ayam SabdEH apa-udDRtya % padArTaH praviBajyate // 2.86 //
   iti vākyeṣu ye dharmāḥ $ padārthopanibandhanāḥ &	iti vAkyezu ye DarmAH $ padArTa-upanibanDanAH &
   te sarve na prakalperan % padaṃ cet syād avācakam // 2.87 //	te sarve na prakalperan % padam ced syAt avAcakam // 2.87 //
   avibhakte 'pi vākyārthe $ śaktibhedād apoddhṛte &	aviBakte api vAkya-arTe $ Sakti-BedAt apodDRte &
   vākyāntaravibhāgena % yathoktaṃ na virudhyate // 2.88 //	vAkya-antara-viBAgena % yaToktam na viruDyate // 2.88 //
   yathaivaikasya gandhasya $ bhedena parikalpanā &	yaTA-eva-ekasya ganDasya $ Bedena parikalpanA &
   puṣpādiṣu tathā vākye 'py % arthabhedo 'bhidhīyate // 2.89 //	puzpa-Adizu taTA vAkye api % arTa-BedaH aBiDIyate // 2.89 //
   gavaye narasiṃhe cāpy $ ekajñānādṛte yathā &	gavaye narasiMhe ca-api $ eka-jQAnAt-Rte yaTA &
   bhāgaṃ jātyantarasyaiva % sadṛśaṃ pratipadyate // 2.90 //	BAgam jAti-antarasya-eva % sadRSam pratipadyate // 2.90 //
   aprasiddhaṃ tu yaṃ bhāgam $ adṛṣṭam anupaśyati &	aprasidDam tu yam BAgam $ adRzwam anupaSyati &
   tāvaty asaṃvidaṃ mūḍhaḥ % sarvatra pratipadyate // 2.91 //	tAvatI asaMvidam mUXaH % sarvatra pratipadyate // 2.91 //
   tathā pikādiyogena vākye $ 'tyantavilakṣaṇe &	taTA pikA-Adi-yogena vAkye $ atyanta-vilakzaNe &
   sadṛśasyaiva saṃjñānam % asato 'rthasya manyate // 2.92 //	sadRSasya-eva saMjQAnam % asataH arTasya manyate // 2.92 //
   ekasya bhāge sādṛśyaṃ $ bhāge bhedaś ca lakṣyate &	ekasya BAge sAdRSyam $ BAge BedaH ca lakzyate &
   nirbhāgasya prakāśasya % nirbhāgeṇaiva cetasā // 2.93 //	nirBAgasya prakASasya % nirBAgeNa-eva cetasA // 2.93 //
   tathaiva bhāge sādṛśyaṃ $ bhāge bhedo 'vasīyate &	taTA-eva BAge sAdRSyam $ BAge BedaH avasIyate &
   bhāgābhāve 'pi vākyānām % atyantaṃ bhinnadharmaṇām // 2.94 //	BAga-aBAve api vAkyAnAm % atyantam Binna-DarmaNAm // 2.94 //
   rūpanāśe padānāṃ syāt $ kathaṃ cāvadhikalpanā &	rUpa-nASe padAnAm syAt $ kaTam ca-avaDi-kalpanA &
   agṛhītāvadhau śabde % kathaṃ cārtho vivicyate // 2.95 //	agRhIta-avaDO Sabde % kaTam ca-arTaH vivicyate // 2.95 //
   saṃsarga iva rūpāṇāṃ $ śabde 'nyatra vyavasthitaḥ &	saMsargaH iva rUpANAm $ Sabde anyatra vyavasTitaH &
   nānārūpeṣu tad rūpaṃ % tantreṇāparam iṣyate // 2.96 //	nAnA-rUpezu tat rUpam % tantreNa-aparam izyate // 2.96 //
   tasminn abhede bhedānāṃ $ saṃsarga upavartate &	tasmin aBede BedAnAm $ saMsargaH upavartate &
   rūpaṃ rūpāntarāt tasmād % ananyat pravibhajyate // 2.97 //	rUpam rUpa-antarAt tasmAt % ananyat praviBajyate // 2.97 //
   śāstre pratyāyakasyāpi $ kva cid ekatvam āśritam &	SAstre pratyAyakasya-api $ kva cit eka-tvam ASritam &
   pratyāyyena kva cid bhedo % grahaṇagrāhyayoḥ sthitaḥ // 2.98 //	pratyAyyena kva cit BedaH % grahaNa-grAhyayoH sTitaH // 2.98 //
   ū ity abhedam āśritya $ yathāsaṃkhyaṃ prakalpitam &	U iti aBedam ASritya $ yaTAsaMKyam prakalpitam &
   lṛluṭor grahaṇe bhedo % grāhyābhyāṃ saha kalpitaḥ // 2.99 //	lRluwoH grahaNe BedaH % grAhyAByAm saha kalpitaH // 2.99 //
   yasyety etad aṇo rūpaṃ $ saṃjñinām abhidhāyakam &	yasya-iti etat aNaH rUpam $ saMjQinAm aBiDAyakam &
   na hi pratīyamānena % grahaṇasyāsti saṃbhavaḥ // 2.100 //	na hi pratIyamAnena % grahaNasya-asti saMBavaH // 2.100 //
   ū ity etad abhinnaṃ ca $ bhinnavākyanibandhanam &	U iti etat aBinnam ca $ Binna-vAkya-nibanDanam &
   bhedena grahaṇaṃ yasya % pararūpam iva dvayoḥ // 2.101 //	Bedena grahaNam yasya % para-rUpam iva dvayoH // 2.101 //
   plutasyāṅgavivṛddhiṃ ca $ samāhāram acos tathā &	plutasya-aFga-vivRdDim ca $ samAhAram acoH taTA &
   vyudasyatā punar bhedaḥ % śabdeṣv atyantam āśritaḥ // 2.102 //	vyudasyatA punar BedaH % Sabdezu atyantam ASritaH // 2.102 //
   ardharcādiṣu śabdeṣu $ rūpabhedaḥ kramād yathā &	arDaRca-Adizu Sabdezu $ rUpa-BedaH kramAt yaTA &
   tantrāt tathaikaśabdatve % bhinnānāṃ śrutir anyathā // 2.103 //	tantrAt taTA-eka-Sabda-tve % BinnAnAm SrutiH anyaTA // 2.103 //
   saṃhitāviṣaye varṇāḥ $ svarūpeṇāvikāriṇaḥ &	saMhitA-vizaye varNAH $ svarUpeNa-avikAriNaH &
   śabdāntaratvaṃ yāntīva % śaktyantaraparigrahāt // 2.104 //	Sabda-antara-tvam yAnti-iva % Sakti-antara-parigrahAt // 2.104 //
   indriyādivikāreṇa $ dṛṣṭaṃ grāhyeṣu vastuṣu &	indriya-Adi-vikAreNa $ dRzwam grAhyezu vastuzu &
   ātmatyāgād ṛte bhinnaṃ % grahaṇaṃ sa kramaḥ śrutau // 2.105 //	Atma-tyAgAt Rte Binnam % grahaNam sa kramaH SrutO // 2.105 //
   abhidhānakriyābhedāc $ chabdeṣv avikṛteṣv api &	aBiDAna-kriyA-BedAt $ Cabdezu avikRtezu api &
   rūpam atyantabhedena % tad evaikaṃ prakāśate // 2.106 //	rUpam atyanta-Bedena % tat eva-ekam prakASate // 2.106 //
   ṛco vā gītimātraṃ vā $ sāma dravyāntaraṃ na tu &	RcaH vA gIti-mAtram vA $ sAma dravya-antaram na tu &
   gītibhedāt tu gṛhyante % tā eva vikṛtā ṛcaḥ // 2.107 //	gIti-BedAt tu gRhyante % tAH eva vikRtAH RcaH // 2.107 //
   upāyāc chrutisaṃhāre $ bhinnānām ekaśeṣiṇām &	upAyAt Sruti-saMhAre $ BinnAnAm eka-SeziNAm &
   antreṇoccāraṇe teṣāṃ % śāstre sādhutvam ucyate // 2.108 //	antreNa-uccAraNe tezAm % SAstre sADu-tvam ucyate // 2.108 //
   parigṛhya śrutiṃ caikāṃ $ rūpabhedavatām api &	parigRhya Srutim ca-ekAm $ rUpa-BedavatAm api &
   tantreṇoccāraṇaṃ kāryam % anyathā te na sādhavaḥ // 2.109 //	tantreNa-uccAraNam kAryam % anyaTA te na sADavaH // 2.109 //
   sarūpāṇāṃ ca vākyānāṃ $ śāstreṇāpratipāditam &	sarUpANAm ca vAkyAnAm $ SAstreNa-apratipAditam &
   tantreṇoccāraṇād ekaṃ % rūpaṃ sādhūpalabhyate // 2.110 //	tantreNa-uccAraNAt ekam % rUpam sADu-upalaByate // 2.110 //
   ekasyānekarūpatvaṃ $ nālikādiparigrahāt &	ekasya-aneka-rUpa-tvam $ nAlika-Adi-parigrahAt &
   yathā tathaiva tantrāt syād % bahūnām ekarūpatā // 2.111 //	yaTA taTA-eva tantrAt syAt % bahUnAm eka-rUpa-tA // 2.111 //
   yathā padasarūpāṇāṃ $ vākyānāṃ saṃbhavaḥ pṛthak &	yaTA padasarUpANAm $ vAkyAnAm saMBavaH pRTak &
   tathā vākyāntarābhāve % syād eṣāṃ pṛthagarthatā // 2.112 //	taTA vAkya-antara-aBAve % syAt ezAm pRTak-arTa-tA // 2.112 //
   abhidheyaḥ padasyārtho $ vākyasyārthaḥ prayojanam &	aBiDeyaH padasya-arTaH $ vAkyasya-arTaH prayojanam &
   yasya tasya na saṃbandho % vākyānām upapadyate // 2.113 //	yasya tasya na saMbanDaH % vAkyAnAm upapadyate // 2.113 //
   tatra kriyāpadāny eva $ vyapekṣante parasparam &	tatra kriyA-padAni eva $ vyapekzante parasparam &
   kriyāpadānuṣaktas tu % saṃbandho 'tha pratīyate // 2.114 //	kriyA-pada-anuzaktaH tu % saMbanDaH aTa pratIyate // 2.114 //
   āvṛttir anuvādo vā $ padārthavyaktikalpane &	AvRttiH anuvAdaH vA $ padArTa-vyakti-kalpane &
   pratyekaṃ tu samāpto 'rthaḥ % sahabhūteṣu vartate // 2.115 //	pratyekam tu samAptaH arTaH % saha-BUtezu vartate // 2.115 //
   avikalpitavākyārthe $ vikalpā bhāvanāśrayāḥ &	avikalpita-vAkya-arTe $ vikalpAH BAvanA-ASrayAH &
   atrādhikaraṇe vādāḥ % pūrveṣāṃ bahudhā matāḥ // 2.116 //	atra-aDikaraNe vAdAH % pUrvezAm bahuDA matAH // 2.116 //
   abhyāsāt pratibhāhetuḥ $ sarvaḥ śabdo 'paraiḥ smṛtaḥ &	aByAsAt pratiBA-hetuH $ sarvaH SabdaH aparEH smRtaH &
   bālānāṃ ca tiraścāṃ ca % yathārthapratipādane // 2.117 //	bAlAnAm ca tiraScAm ca % yaTA-arTa-pratipAdane // 2.117 //
   anāgamaś ca so 'bhyāsaḥ $ samayaḥ kaiś cid iṣyate &	anAgamaH ca saH aByAsaH $ samayaH kEH cit izyate &
   anantaram idaṃ kāryam % asmād ity upadarśakaḥ // 2.118 //	anantaram idam kAryam % asmAt iti upadarSakaH // 2.118 //
   asty arthaḥ sarvaśabdānāṃ $ iti pratyāyyalakṣaṇam &	asti arTaH sarva-SabdAnAm $ iti pratyAyya-lakzaNam &
   apūrvadevatāsvargaiḥ % samam āhur gavādiṣu // 2.119 //	apUrva-devatA-svargEH % samam AhuH gavA-Adizu // 2.119 //
   prayogadarśanābhyāsād $ ākārāvagrahas tu yaḥ &	prayoga-darSana-aByAsAt $ AkAra-avagrahaH tu yaH &
   na sa śabdasya viṣayaḥ % sa hi yatnāntarāśrayaḥ // 2.120 //	na sa Sabdasya vizayaH % sa hi yatna-antara-ASrayaH // 2.120 //
   ke cid bhedāḥ prakāśyante $ śabdais tadabhidhāyibhiḥ &	ke cit BedAH prakASyante $ SabdEH tad-aBiDAyiBiH &
   anuniṣpādinaḥ kāṃś cic % chabdārthān iti manyate // 2.121 //	anunizpAdinaH kAn cit % Cabda-arTAn iti manyate // 2.121 //
   jāteḥ pratyāyake śabde $ yā vyaktir anuṣaṅgiṇī &	jAteH pratyAyake Sabde $ yA vyaktiH anuzaFgiNI &
   na tadvyaktigatān bhedāñ % jātiśabdo 'valambate // 2.122 //	na tad-vyakti-gatAn BedAn % jAti-SabdaH avalambate // 2.122 //
   ghaṭādīnāṃ na cākārān $ pratyāyayati vācakaḥ &	Gawa-AdInAm na ca-AkArAn $ pratyAyayati vAcakaH &
   vastumātraniveśitvāt % tadgatir nāntarīyakā // 2.123 //	vastu-mAtra-niveSi-tvAt % tad-gatiH na-antarIyakAH // 2.123 //
   kriyā vinā prayogeṇa $ na dṛṣṭā śabdacoditā &	kriyA vinA prayogeNa $ na dRzwA Sabda-coditA &
   prayogas tv anuniṣpādī % śabdārtha iti gamyate // 2.124 //	prayogaH tu anunizpAdI % Sabda-arTaH iti gamyate // 2.124 //
   niyatās tu prayogā ye $ niyataṃ yac ca sādhanam &	niyatAH tu prayogAH ye $ niyatam yat ca sADanam &
   teṣāṃ śabdābhidheyatvam % aparair anugamyate // 2.125 //	tezAm Sabda-aBiDeya-tvam % aparEH anugamyate // 2.125 //
   samudāyo 'bhidheyo vāpy $ avikalpasamuccayaḥ &	samudAyaH aBiDeyaH vA-api $ avikalpa-samuccayaH &
   asatyo vāpi saṃsargaḥ % śabdārthaḥ kaiś cid iṣyate // 2.126 //	asatyaH vA-api saMsargaH % Sabda-arTaH kEH cit izyate // 2.126 //
   asatyopādhi yat satyaṃ $ tad vā śabdanibandhanām &	asatya-upADi yat satyam $ tat vA Sabda-nibanDanAm &
   śabdo vāpy abhijalpatvam % āgato yāti vācyataṃ // 2.127 //	SabdaH vA-api aBijalpa-tvam % AgataH yAti vAcyatam // 2.127 //
   so 'yam ity abhisaṃbandhād $ rūpam ekīkṛtaṃ yadā &	saH ayam iti aBisaMbanDAt $ rUpam ekIkRtam yadA &
   śabdasyārthena taṃ śabdam % abhijalpaṃ pracakṣate // 2.128 //	Sabdasya-arTena tam Sabdam % aBijalpam pracakzate // 2.128 //
   tayor apṛthagātmatve $ rūḍhir avyabhicāriṇī &	tayoH apRTak-Atma-tve $ rUXiH avyaBicAriNI &
   kiṃ cid eva kva cid rūpaṃ % prādhānyenāvatiṣṭhate // 2.129 //	kim cit eva kva cit rUpam % prADAnyena-avatizWate // 2.129 //
   loke 'rtharūpatāṃ śabdaḥ $ pratipannaḥ pravartate &	loke arTa-rUpa-tAm SabdaH $ pratipannaH pravartate &
   śāstre tūbhayarūpatvaṃ % pravibhaktaṃ vivakṣayā // 2.130 //	SAstre tu-uBaya-rUpa-tvam % praviBaktam vivakzayA // 2.130 //
   aśakteḥ sarvaśakter vā $ śabdair eva prakalpitā &	aSakteH sarva-SakteH vA $ SabdEH eva prakalpitA &
   ekasyārthasya niyatā % kriyādiparikalpanā // 2.131 //	ekasya-arTasya niyatA % kriyA-Adi-parikalpanA // 2.131 //
   yo vārtho buddhiviṣayo $ bāhyavastunibandhanaḥ &	yaH vA-arTaH budDi-vizayaH $ bAhya-vastu-nibanDanaH &
   sa bāhyaṃ vastv iti jñātaḥ % śabdārtha iti gamyate // 2.132 //	sa bAhyam vastu iti jQAtaH % Sabda-arTaH iti gamyate // 2.132 //
   ākāravantaḥ saṃvedyā $ vyaktismṛtinibandhanāḥ &	AkAravantaH saMvedyAH $ vyakti-smRti-nibanDanAH &
   ete pratyavabhāsante % saṃvinmātraṃ tv ato 'nyathā // 2.133 //	ete pratyavaBAsante % saMvid-mAtram tu atas anyaTA // 2.133 //
   yathendriyaṃ saṃnipatad $ vaicitryeṇopadarśakam &	yaTA-indriyam saMnipatat $ vEcitryeNa-upadarSakam &
   tathaiva śabdād arthasya % pratipattir anekadhā // 2.134 //	taTA-eva SabdAt arTasya % pratipattiH anekaDA // 2.134 //
   vaktrānyathaiva prakrānto $ bhinneṣu pratipattṛṣu &	vaktrAni-aTA-eva prakrAntaH $ Binnezu pratipattRzu &
   svapratyayānukāreṇa % śabdārthaḥ pravibhajyate // 2.135 //	sva-pratyaya-anukAreNa % Sabda-arTaH praviBajyate // 2.135 //
   asminn api dṛśye 'rthe $ darśanaṃ bhidyate pṛthak &	asmin api dRSye arTe $ darSanam Bidyate pRTak &
   kālāntareṇa caiko 'pi % taṃ paśyaty anyathā punaḥ // 2.136 //	kAla-antareNa ca-ekaH api % tam paSyati anyaTA punar // 2.136 //
   ekasyāpi ca śabdasya $ nimittair avyavasthitaiḥ &	ekasya-api ca Sabdasya $ nimittEH avyavasTitEH &
   ekena bahubhiś cārtho % bahudhā parikalpyate // 2.137 //	ekena bahuBiH ca-arTaH % bahuDA parikalpyate // 2.137 //
   tasmād adṛṣṭatattvānāṃ $ sāparādhaṃ bahucchalam &	tasmAt adRzwa-tattvAnAm $ sa-aparADam bahu=-Calam &
   darśanaṃ vacanaṃ vāpi % nityam evānavasthitam // 2.138 //	darSanam vacanam vA-api % nityam eva-anavasTitam // 2.138 //
   ṛṣīṇāṃ darśanaṃ yac ca $ tattve kiṃ cid avasthitam &	RzINAm darSanam yat ca $ tattve kim cit avasTitam &
   na tena vyavahāro 'sti % na tac chabdanibandhanam // 2.139 //	na tena vyavahAraH asti % na tat Sabda-nibanDanam // 2.139 //
   talavad dṛśyate vyoma $ khadyoto havyavāḍ iva &	tala-vat dRSyate vyoma $ KadyotaH havyavAw iva &
   naiva cāsti talaṃ vyomni % na khadyote hutāśanaḥ // 2.140 //	na-eva ca-asti talam vyomni % na Kadyote hutASanaH // 2.140 //
   tasmāt pratyakṣam apy arthaṃ $ vidvān īkṣeta yuktitaḥ &	tasmAt pratyakzam api arTam $ vidvAn Ikzeta yuktitaH &
   na darśanasya prāmāṇyād % dṛśyam arthaṃ prakalpayet // 2.141 //	na darSanasya prAmANyAt % dRSyam arTam prakalpayet // 2.141 //
   asamākhyeyatattvānām $ arthānāṃ laukikair yathā &	asamAKyeya-tattvAnAm $ arTAnAm lOkikEH yaTA &
   vyavahāre samākhyānaṃ % tat prajño na vikalpayet // 2.142 //	vyavahAre samAKyAnam % tat prajQaH na vikalpayet // 2.142 //
   vicchedagrahaṇe 'rthānāṃ $ pratibhānyaiva jāyate &	vicCeda-grahaNe arTAnAm $ pratiBAnyA-eva jAyate &
   vākyārtha iti tām āhuḥ ē̃ % padārthair upapāditām // 2.143 //	vAkya-arTaH iti tAm AhuH ē̃ % padArTEH upapAditAm // 2.143 //
   idaṃ tad iti sānyeṣām $ anākhyeyā kathaṃ ca na &	idam tat iti sA-anyezAm $ anAKyeyA kaTam ca na &
   pratyātmavṛtti siddhā sā % kartrāpi na nirūpyate // 2.144 //	pratyAtma-vRtti sidDA sA % kartrA-api na nirUpyate // 2.144 //
   upaśleṣam ivārthānāṃ $ sā karoty avicāritā &	upaSlezam iva-arTAnAm $ sA karoti avicAritA &
   sārvarūpyam ivāpannā % viṣayatvena vartate // 2.145 //	sArvarUpyam iva-ApannA % vizaya-tvena vartate // 2.145 //
   sākṣāc chabdena janitāṃ $ bhāvanānugamena vā &	sAkzAt Sabdena janitAm $ BAvanA-anugamena vA &
   itikartavyatāyāṃ tāṃ % na kaś cid ativartate // 2.146 //	itikartavya-tAyAm tAm % na kaH cit ativartate // 2.146 //
   pramāṇatvena tāṃ lokaḥ $ sarvaḥ samanugacchati &	pramANa-tvena tAm lokaH $ sarvaH samanugacCati &
   samārambhāḥ pratāyante % tiraścām api tadvaśāt // 2.147 //	samAramBAH pratAyante % tiraScAm api tad-vaSAt // 2.147 //
   yathā dravyaviśeṣāṇāṃ $ paripākair ayatnajāḥ &	yaTA dravya-viSezANAm $ paripAkEH ayatna-jAH &
   madādiśaktayo dṛṣṭāḥ % pratibhās tadvatāṃ tathā // 2.148 //	mad-Adi-SaktayaH dRzwAH % pratiBAH tadvatAm taTA // 2.148 //
   svaravṛttiṃ vikurute $ madhau puṃskokilasya kaḥ &	svara-vRttim vikurute $ maDO puMskokilasya kaH &
   jantvādayaḥ kulāyādi- % karaṇe śikṣitāḥ katham // 2.149 //	jantu-AdayaH kulAya-Adi % karaNe SikzitAH kaTam // 2.149 //
   āhāraprītyapadveṣa- $ plavanādikriyāsu kaḥ &	AhAra-prIti-apadveza $ plavana-Adi-kriyAsu kaH &
   jātyanvayaprasiddhāsu % prayoktā mṛgapakṣiṇām // 2.150 //	jAti-anvaya-prasidDAsu % prayoktA mRga-pakziNAm // 2.150 //
   bhāvanānugatād etad $ āgamād eva jāyate &	BAvanA-anugatAt etat $ AgamAt eva jAyate &
   āsattiviprakarṣābhyām % āgamas tu viśiṣyate // 2.151 //	Asatti-viprakarzAByAm % AgamaH tu viSizyate // 2.151 //
   svabhāvavaraṇābhyāsa- $ yogādṛṣṭopapāditām &	svaBAva-varaNa-aByAsa $ yoga-adRzwa-upapAditAm &
   viśiṣṭopahitāṃ ceti % pratibhāṃ ṣaḍvidhāṃ viduḥ // 2.152 //	viSizwa-upahitAm ca-iti % pratiBAm zaxviDAm viduH // 2.152 //
   yathā saṃyogibhir dravyair $ lakṣite 'rthe prayujyate &	yaTA saMyogiBiH dravyEH $ lakzite arTe prayujyate &
   gośabdo na tv asau teṣāṃ % viśeṣāṇāṃ prakāśakaḥ // 2.153 //	go-SabdaH na tu asO tezAm % viSezANAm prakASakaH // 2.153 //
   ākāravarṇāvayavaiḥ $ saṃsṛṣṭeṣu gavādiṣu &	AkAra-varNa-avayavEH $ saMsRzwezu gavA-Adizu &
   śabdaḥ pravartamāno 'pi % na tān aṅgīkaroty asau // 2.154 //	SabdaH pravartamAnaH api % na tAn aFgIkaroti asO // 2.154 //
   saṃsthānavarṇāvayavair $ viśiṣṭe 'rthe prayujyate &	saMsTAna-varNa-avayavEH $ viSizwe arTe prayujyate &
   śabdo na tasyāvayave % pravṛttir upalabhyate // 2.155 //	SabdaH na tasya-avayave % pravRttiH upalaByate // 2.155 //
   durlabhaṃ kasya cil loke $ sarvāvayavadarśanam &	durlaBam kasya cit loke $ sarva-avayava-darSanam &
   kaiś cit tv avayavair dṛṣṭair % arthaḥ kṛtsno 'numīyate // 2.156 //	kEH cit tu avayavEH dRzwEH % arTaH kRtsnaH anumIyate // 2.156 //
   tathā jātyutpalādīnāṃ $ gandhena sahacāriṇām &	taTA jAti-utpala-AdInAm $ ganDena sahacAriNAm &
   nityasaṃbandhināṃ dṛṣṭaṃ % guṇānām avadhāraṇam // 2.157 //	nitya-saMbanDinAm dRzwam % guNAnAm avaDAraNam // 2.157 //
   saṃkhyāpramāṇasaṃsthāna- $ nirapekṣaḥ pravartate &	saMKyA-pramANa-saMsTAna $ nirapekzaH pravartate &
   bindau ca samudāye ca % vācakaḥ salilādiṣu // 2.158 //	bindO ca samudAye ca % vAcakaH salila-Adizu // 2.158 //
   saṃskārādiparicchinne $ tailādau yo vyavasthitaḥ &	saMskAra-Adi-paricCinne $ tEla-AdO yaH vyavasTitaH &
   āhaikadeśaṃ tattvena % tasyāvayavavartinā // 2.159 //	Aha-eka-deSam tattvena % tasya-avayava-vartinA // 2.159 //
   yenārthenābhisaṃbaddham $ abhidhānaṃ prayujyate &	yena-arTena-aBisaMbadDam $ aBiDAnam prayujyate &
   tadarthāpagame tasya % prayogo vinivartate // 2.160 //	tad-arTa-apagame tasya % prayogaH vinivartate // 2.160 //
   yāṃs tu saṃbhavino dharmān $ antarṇīya prayujyate &	yAn tu saMBavinaH DarmAn $ antarNIya prayujyate &
   śabdas teṣāṃ na sāṃnidhyaṃ % niyamena vyapekṣate // 2.161 //	SabdaH tezAm na sAMniDyam % niyamena vyapekzate // 2.161 //
   yathā romaśaphādīnāṃ $ vyabhicāre 'pi dṛśyate &	yaTA roma-SaPa-AdInAm $ vyaBicAre api dRSyate &
   gośabdo na tathā jāter % viprayoge pravartate // 2.162 //	go-SabdaH na taTA jAteH % viprayoge pravartate // 2.162 //
   tasmāt saṃbhavino 'rthasya $ śabdāt saṃpratyaye sati &	tasmAt saMBavinaH arTasya $ SabdAt saMpratyaye sati &
   adṛṣṭaviprayogārthaḥ % saṃbandhitvena gamyate // 2.163 //	adRzwa-viprayoga-arTaH % saMbanDi-tvena gamyate // 2.163 //
   vācikā dyotikā vā syur $ dvitvādīnāṃ vibhaktayaḥ &	vAcikA dyotikAH vA syuH $ dvi-tva-AdInAm viBaktayaH &
   syād vā saṃkhyāvato 'rthasya % samudāyo 'bhidhāyakaḥ // 2.164 //	syAt vA saMKyAvataH arTasya % samudAyaH aBiDAyakaH // 2.164 //
   vinā saṃkhyābhidhānād vā $ saṃkhyābhedasamanvitān &	vinA saMKyA-aBiDAnAt vA $ saMKyA-Beda-samanvitAn &
   arthān svarūpabhedena % kāṃś cid āhur gavādayaḥ // 2.165 //	arTAn svarUpa-Bedena % kAn cit AhuH gavA-AdayaH // 2.165 //
   ye śabdā nityasaṃbandhā $ viveke jñātaśaktayaḥ &	ye SabdAH nitya-saMbanDAH $ viveke jQAta-SaktayaH &
   anvayavyatirekābhyāṃ % teṣām artho vibhajyate // 2.166 //	anvaya-vyatirekAByAm % tezAm arTaH viBajyate // 2.166 //
   yāvac cāvyabhicāreṇa $ tayoḥ śakyaṃ prakalpanam &	yAvat ca-avyaBicAreNa $ tayoH Sakyam prakalpanam &
   niyamas tatra na tv evaṃ % niyamo nuṭśabādiṣu // 2.167 //	niyamaH tatra na tu evam % niyamaH nuz-Saba-Adizu // 2.167 //
   saṃbhave nābhidhānasya $ lakyaṇatvaṃ prakalpate &	saMBave na-aBiDAnasya $ lakyaNa-tvam prakalpate &
   āpekṣikyo hi saṃsarge % niyatāḥ śabdaśaktayaḥ // 2.168 //	ApekzikyaH hi saMsarge % niyatAH Sabda-SaktayaH // 2.168 //
   kūpasūpayūpānām $ anvayo 'rthasya dṛśyate &	kUpa-sUpa-yUpAnAm $ anvayaH arTasya dRSyate &
   ato 'rthāntaravācitvaṃ % saṃghātasyaiva gamyate // 2.169 //	atas arTa-antara-vAci-tvam % saMGAtasya-eva gamyate // 2.169 //
   anvākhyānāni bhidyante $ śabdavyutpattikarmasu &	anvAKyAnAni Bidyante $ Sabda-vyutpatti-karmasu &
   bahūnāṃ saṃbhave 'rthānāṃ % nimittaṃ kiṃ cid iṣyate // 2.170 //	bahUnAm saMBave arTAnAm % nimittam kim cit izyate // 2.170 //
   vairavāsiṣṭhagiriśās $ tathaikāgārikāda yaḥ &	vEra-vAsizWa-giriSAH $ taTA-ekAgArikAda yaH &
   kaiś cit kathaṃ cid ākhyātā % nimittāvadhisaṃkaraiḥ // 2.171 //	kEH cit kaTam cit AKyAtA % nimitta-avaDi-saMkarEH // 2.171 //
   yathā pathaḥ samākhyānaṃ $ vṛkṣavalmīkaparvataiḥ &	yaTA paTaH samAKyAnam $ vRkza-valmIka-parvatEH &
   aviruddhaṃ gavādīnāṃ % bhinnaiś ca sahacāribhiḥ // 2.172 //	avirudDam gavA-AdInAm % BinnEH ca sahacAriBiH // 2.172 //
   anyathā ca samākhyānam $ avasthābhedadarśibhiḥ &	anyaTA ca samAKyAnam $ avasTA-Beda-darSiBiH &
   kriyate kiṃśukādīnām % ekadeśāvadhāraṇam // 2.173 //	kriyate kiMSuka-AdInAm % eka-deSa-avaDAraNam // 2.173 //
   kaiś cin nirvacanaṃ bhinnaṃ $ girater garjater gameḥ &	kEH cit nirvacanam Binnam $ girateH garjateH gameH &
   gavater gadater vāpi % gaur ity atrānudarśitam // 2.174 //	gavateH gadateH vA-api % gOH iti atra-anudarSitam // 2.174 //
   gaur ity eva svarūpād vā $ gośabdo goṣu vartate &	gOH iti eva svarUpAt vA $ go-SabdaH gozu vartate &
   vyutpādyate na vā sarvaṃ % kaiś cic cobhayatheṣyate // 2.175 //	vyutpAdyate na vA sarvam % kEH cit ca-uBayaTa-izyate // 2.175 //
   sāmānyenopadeśaś ca $ śāstre laghvartham āśritaḥ &	sAmAnyena-upadeSaH ca $ SAstre laGu-arTam ASritaH &
   jātyantaravad anyasya % viśeṣāḥ pratipādakāḥ // 2.176 //	jAti-antara-vat anyasya % viSezAH pratipAdakAH // 2.176 //
   arthāntare ca yad vṛttaṃ $ tat prakṛtyantaraṃ viduḥ &	arTa-antare ca yat vRttam $ tat prakRti-antaram viduH &
   tulyarūpaṃ na tad rūḍhāv % anyasminn anuṣajyate // 2.177 //	tulya-rUpam na tat rUXO % anyasmin anuzajyate // 2.177 //
   bhinnāv ijiyajī dhātū $ niyatau viṣayāntare &	BinnO ijiyajI DAtU $ niyatO vizaya-antare &
   kaiś cit kathaṃ cid uddiṣṭau % citraṃ hi pratipādanam // 2.178 //	kEH cit kaTam cit uddizwO % citram hi pratipAdanam // 2.178 //
   evaṃ ca vālavāyādi $ jitvarīvad upācaret &	evam ca vAlavAya-Adi $ jitvarI-vat upAcaret &
   bhedābhedābhyupagame % na virodho 'sti kaś ca na // 2.179 //	Beda-aBeda-aByupagame % na viroDaH asti kaH ca na // 2.179 //
   aḍādīnāṃ vyavasthārthaṃ $ pṛthaktvena prakalpanam &	axa-AdInAm vyavasTA-arTam $ pRTaktvena prakalpanam &
   dhātūpasargayoḥ śāstre % dhātur eva tu tādṛśaḥ // 2.180 //	DAtu-upasargayoH SAstre % DAtuH eva tu tAdRSaH // 2.180 //
   tathā hi saṃgrāmayateḥ $ sopasargād vidhiḥ smṛtaḥ &	taTA hi saMgrAmayateH $ sa-upasargAt viDiH smRtaH &
   kriyāviśeṣāḥ saṃghāte % prakramyante tathāvidhāḥ // 2.181 //	kriyA-viSezAH saMGAte % prakramyante taTAviDAH // 2.181 //
   kāryāṇām antaraṅgatvam $ evaṃ dhātūpasargayoḥ &	kAryANAm antaraFga-tvam $ evam DAtu-upasargayoH &
   sādhanair yāti saṃbandhaṃ % tathābhūtaiva sā kriyā // 2.182 //	sADanEH yAti saMbanDam % taTABUtA-eva sA kriyA // 2.182 //
   prayogārheṣu siddhaḥ san $ bhettavyo 'rtho viśiṣyate &	prayoga-arhezu sidDaH san $ BettavyaH arTaH viSizyate &
   prāk ca sādhanasaṃbandhāt % kriyā naivopajāyate // 2.183 //	prAk ca sADana-saMbanDAt % kriyA na-eva-upajAyate // 2.183 //
   dhātoḥ sādhanayogasya $ bhāvinaḥ prakramād yathā &	DAtoH sADana-yogasya $ BAvinaH prakramAt yaTA &
   dhātutvaṃ karmabhāvaś ca % tathānyad api dṛśyatām // 2.184 //	DAtu-tvam karma-BAvaH ca % taTA-anyat api dRSyatAm // 2.184 //
   bījakāleṣu saṃbandhād $ yathā lākṣārasādayaḥ &	bIja-kAlezu saMbanDAt $ yaTA lAkzA-rasa-AdayaH &
   varṇādipariṇāmena % phalānām upakurvate // 2.185 //	varNa-Adi-pariNAmena % PalAnAm upakurvate // 2.185 //
   buddhisthād abhisaṃbandhāt $ tathā dhātūpasargayoḥ &	budDi-sTAt aBisaMbanDAt $ taTA DAtu-upasargayoH &
   abhyantarīkṛtād bhedaḥ % padakāle prakāśate // 2.186 //	aByantarIkRtAt BedaH % pada-kAle prakASate // 2.186 //
   kva cit saṃbhavino bhedāḥ $ kevalair anidarśitāḥ &	kva cit saMBavinaH BedAH $ kevalEH anidarSitAH &
   upasargeṇa saṃbandhe % vyajyante pranirādinā // 2.187 //	upasargeNa saMbanDe % vyajyante pranirAdinA // 2.187 //
   sa vācako viśeṣāṇāṃ $ saṃbhavād dyotako 'pi vā &	sa vAcakaH viSezANAm $ saMBavAt dyotakaH api vA &
   śaktyādhānāya vā dhātoḥ % sahakārī prayujyate // 2.188 //	Sakti-ADAnAya vA DAtoH % sahakArI prayujyate // 2.188 //
   sthādibhiḥ kevalair yac ca $ gamanādi na gamyate &	sTAdiBiH kevalEH yat ca $ gamana-Adi na gamyate &
   tatrānumānād dvividhāt % taddharmā prādir ucyate // 2.189 //	tatra-anumAnAt dviviDAt % tat-DarmA prAdiH ucyate // 2.189 //
   aprayoge 'dhiparyoś ca $ yāvad dṛṣṭaṃ kriyāntaram &	aprayoge aDiparyoH ca $ yAvat dRzwam kriyA-antaram &
   tasyābhidhāyako dhātuḥ % saha tābhyām anarthakaḥ // 2.190 //	tasya-aBiDAyakaH DAtuH % saha tAByAm anarTakaH // 2.190 //
   tathaiva svārthikāḥ ke cit $ saṃghātāntaravṛttayaḥ &	taTA-eva svArTikAH ke cit $ saMGAta-antara-vRttayaH &
   anarthakena saṃsṛṣṭāḥ % prakṛtyarthānuvādinaḥ // 2.191 //	anarTakena saMsRzwAH % prakRti-arTa-anuvAdinaH // 2.191 //
   nipātā dyotakāḥ ke cit $ pṛthagarthaprakalpane &	nipAtAH dyotakAH ke cit $ pRTak-arTa-prakalpane &
   āgamā iva ke cit tu % saṃbhūyārthasya sādhakāḥ // 2.192 //	AgamAH iva ke cit tu % saMBUya-arTasya sADakAH // 2.192 //
   upariṣṭāt purastād vā $ dyotakatvaṃ na bhidyate &	uparizwAt purastAt vA $ dyotaka-tvam na Bidyate &
   teṣu prayujyamāneyu % bhinnārtheṣv api sarvathā // 2.193 //	tezu prayujyamAneyu % Binna-arTezu api sarvaTA // 2.193 //
   cādayo na prayujyante $ padatve sati kevalāḥ &	ca-AdayaH na prayujyante $ padatve sati kevalAH &
   pratyayo vācakatve 'pi % kevalo na prayujyate // 2.194 //	pratyayaH vAcaka-tve api % kevalaH na prayujyate // 2.194 //
   samuccitābhidhāne tu $ vyatireko na vidyate &	samuccita-aBiDAne tu $ vyatirekaH na vidyate &
   asattvabhūto bhāvaś ca % tiṅpadair abhidhīyate // 2.195 //	asattva-BUtaH BAvaH ca % tiFpadEH aBiDIyate // 2.195 //
   samuccitābhidhāne 'pi $ viśiṣṭārthābhidhāyinām &	samuccita-aBiDAne api $ viSizwa-arTa-aBiDAyinAm &
   guṇaiḥ padānāṃ saṃbandhaḥ % paratantrās tu cādayaḥ // 2.196 //	guNEH padAnAm saMbanDaH % paratantrAH tu ca-AdayaH // 2.196 //
   janayitvā kriyā kā cit $ saṃbandhaṃ vinivartate &	janayitvA kriyA kA cit $ saMbanDam vinivartate &
   śrūyamāṇe kriyāśabde % saṃbandho jāyate kva cit // 2.197 //	SrUyamANe kriyA-Sabde % saMbanDaH jAyate kva cit // 2.197 //
   tatra ṣaṣthī pratipadaṃ $ samāsasya nivṛttaye &	tatra zazTI pratipadam $ samAsasya nivRttaye &
   vihitā darśanārthaṃ tu % kārakaṃ pratyudāhṛtam // 2.198 //	vihitAH darSana-arTam tu % kArakam pratyudAhRtam // 2.198 //
   sa copajātaḥ saṃbandho $ vinivṛtte kriyāpade &	sa ca-upajAtaH saMbanDaH $ vinivRtte kriyA-pade &
   karmapravacanīyena % tatra tatra niyamyate // 2.199 //	karma-pravacanIyena % tatra tatra niyamyate // 2.199 //
   yena kriyāpadākṣepaḥ $ sa kārakavibhaktibhiḥ &	yena kriyA-padAkzepaH $ sa kAraka-viBaktiBiH &
   yujyate vir yathā tasya % likhāv anupasargatā // 2.200 //	yujyate viH yaTA tasya % liKO anupasarga-tA // 2.200 //
   tiṣṭhater aprayogaś ca $ dṛṣṭo 'praty ajayann iti &	tizWateH aprayogaH ca $ dRzwaH aprati ajayan iti &
   sunv abhīty ābhimukhye ca % kevalo 'pi prayujyate // 2.201 //	sunu aBi-iti ABimuKye ca % kevalaH api prayujyate // 2.201 //
   karmapravacanīyatvaṃ $ kriyāyoge vidhīyate &	karma-pravacanIya-tvam $ kriyA-yoge viDIyate &
   ṣatvādivinivṛttyarthaṃ % svatyādīnāṃ vidharmaṇām // 2.202 //	zatu-Adi-vinivRtti-arTam % svati-AdInAm viDarmaNAm // 2.202 //
   hetuhetumator yoga- $ paricchede 'nunā kṛte &	hetu-hetumatoH yoga $ paricCede anunA kRte &
   ārambhād bādhyate prāptā % tṛtīyā hetulakṣaṇā // 2.203 //	AramBAt bADyate prAptA % tRtIyA hetu-lakzaNAH // 2.203 //
   kriyāyā dyotako nāyaṃ $ na saṃbandhasya vācakaḥ &	kriyAyAH dyotakaH na-ayam $ na saMbanDasya vAcakaH &
   nāpi kriyāpadākṣepī % saṃbandhasya tu bhedakaḥ // 2.204 //	na-api kriyA-padAkzepI % saMbanDasya tu BedakaH // 2.204 //
   anarthakānāṃ saṃghātaḥ $ sārthako 'narthakas tathā &	anarTakAnAm saMGAtaH $ sArTakaH anarTakaH taTA &
   varṇānāṃ padam arthena % yuktaṃ nāvayavāḥ pade // 2.205 //	varNAnAm padam arTena % yuktam na-avayavAH pade // 2.205 //
   padānām arthayuktānāṃ $ saṃghāto bhidyate punaḥ &	padAnAm arTa-yuktAnAm $ saMGAtaH Bidyate punar &
   arthāntarāvabodhena % saṃbandhavigamena ca // 2.206 //	arTa-antara-avaboDena % saMbanDa-vigamena ca // 2.206 //
   sārthakānarthakau bhede $ saṃbandhaṃ nādhigacchataḥ &	sArTaka-anarTakO Bede $ saMbanDam na-aDigacCataH &
   adhigacchata ity eke % kuṭīrādinidarśanāt // 2.207 //	aDigacCate iti eke % kuwIra-Adi-nidarSanAt // 2.207 //
   arthavadbhyo viśiṣṭārthaḥ $ saṃghāta upajāyate &	arTavadByaH viSizwa-arTaH $ saMGAtaH upajAyate &
   nopajāyata ity eke % samāsasvārthikādiṣu // 2.208 //	na-upajAyate iti eke % samAsa-svArTika-Adizu // 2.208 //
   ke cid dhi yutasiddhārthā $ bhede nirjñātaśaktayaḥ &	ke cit Di yuta-sidDArTAH $ Bede nirjQAta-SaktayaH &
   anvayavyatirekābhyāṃ % ke cit kalpitaśaktayaḥ // 2.209 //	anvaya-vyatirekAByAm % ke cit kalpita-SaktayaH // 2.209 //
   śāstrārtha eva varṇānām $ arthavattve pradarśitaḥ &	SAstra-arTaH eva varNAnAm $ arTavat-tve pradarSitaH &
   ātvādīnāṃ hi śuddhānāṃ % laukiko 'rtho na vidyate // 2.210 //	AtvAdInAm hi SudDAnAm % lOkikaH arTaH na vidyate // 2.210 //
   kṛttaddhitānām arthaś ca $ kevalānām alaukikaḥ &	kRt-tadDitAnAm arTaH ca $ kevalAnAm alOkikaH &
   prāg vibhaktes tadantasya % tathaivārtho na vidyate // 2.211 //	prAk viBakteH tad-antasya % taTA-eva-arTaH na vidyate // 2.211 //
   abhivyaktataro yo 'rthaḥ $ pratyayānteṣu lakṣyate &	aBivyaktataraH yaH arTaH $ pratyaya-antezu lakzyate &
   arthavattāprakaraṇād % āśritaḥ sa tathāvidhaḥ // 2.212 //	arTavattA-prakaraNAt % ASritaH sa taTAviDaH // 2.212 //
   ātmabhedo na cet kaś cid $ varṇebhyaḥ padavākyayoḥ &	Atma-BedaH na ced kaH cit $ varNeByaH pada-vAkyayoH &
   anyonyāpekṣayā śaktyā % varṇaḥ syād abhidhāyakaḥ // 2.213 //	anyonya-apekzayA SaktyA % varNaH syAt aBiDAyakaH // 2.213 //
   varṇena kena cin nyūnaḥ $ saṃghāto yo 'bhidhāyakaḥ &	varNena kena cit nyUnaH $ saMGAtaH yaH aBiDAyakaH &
   na cec chabdāntaram asāv % anyūnas tena gamyate // 2.214 //	na ced Sabda-antaram asO % anyUnaH tena gamyate // 2.214 //
   sa tasmin vācake śabde $ nimittāt smṛtim ādadhat &	sa tasmin vAcake Sabde $ nimittAt smRtim AdaDat &
   sākṣād iva vyavahitaṃ % śabdenārtham upohate // 2.215 //	sAkzAt iva vyavahitam % Sabdena-arTam upohate // 2.215 //
   padavācyo yathā nārthaḥ $ kaś cid gaurakharādiṣu &	pada-vAcyaH yaTA na-arTaH $ kaH cit gOraKara-Adizu &
   saty api pratyaye 'tyantaṃ % samudāye na gamyate // 2.216 //	sati api pratyaye atyantam % samudAye na gamyate // 2.216 //
   samanvita ivārthātmā $ padārthair yaḥ pratīyate &	samanvitaH iva-arTa-AtmA $ padArTEH yaH pratIyate &
   padārthadarśanaṃ tatra % tathaivānupakārakam // 2.217 //	padArTa-darSanam tatra % taTA-eva-anupakArakam // 2.217 //
   samudāyāvayavayor $ bhinnārthatve ca vṛttiṣu &	samudAya-avayavayoH $ Binna-arTa-tve ca vRttizu &
   yugapad bhedasaṃsargau % viruddhāv anuṣaṅgiṇau // 2.218 //	yugapad Beda-saMsargO % virudDO anuzaFgiNO // 2.218 //
   kaś ca sādhanamātrārthān $ adhyādīn parikalpayet &	kaH ca sADana-mAtra-arTAn $ aDi-AdIn parikalpayet &
   aprayuktapadaś cārtho % bahuvrīhau kathaṃ bhavet // 2.219 //	aprayukta-padaH ca-arTaH % bahuvrIhO kaTam Bavet // 2.219 //
   prajñusaṃjñvādyavayavair $ na cāsty arthāvadhāraṇam &	prajQu-saMjQva-Adi-avayavEH $ na ca-asti arTa-avaDAraNam &
   tasmāt saṃghāta evaiko % viśiṣṭārthanibandhanam // 2.220 //	tasmAt saMGAtaH eva-ekaH % viSizwa-arTa-nibanDanam // 2.220 //
   gargā ity eka evāyaṃ $ bahuṣv artheṣu vartate &	gargAH iti ekaH eva-ayam $ bahuzu arTezu vartate &
   dvandvasaṃjño 'pi saṃghāto % bahūnām abhidhāyakaḥ // 2.221 //	dvandva-saMjQaH api saMGAtaH % bahUnAm aBiDAyakaH // 2.221 //
   yathaikaśeṣe bhujyādiḥ $ pratyekam avatiṣṭhate &	yaTA-eka-Seze Bujya-AdiH $ pratyekam avatizWate &
   kriyaivaṃ dvandvavācye 'rthe % pratyekaṃ pravibhajyate // 2.222 //	kriyA-evam dvandva-vAcye arTe % pratyekam praviBajyate // 2.222 //
   yac ca dvandvapadārthasya $ tacchabdena vyapekṣaṇam &	yat ca dvandva-padArTasya $ tad-Sabdena vyapekzaNam &
   sāpi vyāvṛttarūpe 'rthe % sarvanāmasarūpatā // 2.223 //	sA-api vyAvRtta-rUpe arTe % sarvanAma-sarUpa-tA // 2.223 //
   yathā ca khadiracchede $ bhāgeṣu kramavāṃś chidiḥ &	yaTA ca Kadira=-Cede $ BAgezu kramavAn CidiH &
   tathā dvandvapadārthasya % bhāgeṣu kramadarśanam // 2.224 //	taTA dvandva-padArTasya % BAgezu krama-darSanam // 2.224 //
   saṅghaikadeśe prakrāntān $ yathā saṅghānupātinaḥ &	saFGa-eka-deSe prakrAntAn $ yaTA saFGa-anupAtinaH &
   kriyāviśeṣān manyante % sa dvandvāvayave kramaḥ // 2.225 //	kriyA-viSezAn manyante % sa dvandva-avayave kramaH // 2.225 //
   pratipādayatā vṛttim $ abudhān vākyapūrvikām &	pratipAdayatA vRttim $ abuDAn vAkya-pUrvikAm &
   vṛttau padārthabhedena % prādhānyam upadarśitam // 2.226 //	vRttO padArTa-Bedena % prADAnyam upadarSitam // 2.226 //
   abhedād abhidheyasya $ nañsamāse vikalpitam &	aBedAt aBiDeyasya $ naQsamAse vikalpitam &
   prādhānyaṃ bahudhā bhāṣye % doṣās tu prakriyāgatāḥ // 2.227 //	prADAnyam bahuDA BAzye % dozAH tu prakriyA-gatAH // 2.227 //
   jahatsvārthavikalpe ca $ sarvārthatyāgam icchatā &	jahatsva-arTa-vikalpe ca $ sarva-arTa-tyAgam icCatA &
   bahuvrīhipadārthasya % tyāgaḥ sarvasya darśitaḥ // 2.228 //	bahu-vrIhi-padArTasya % tyAgaH sarvasya darSitaH // 2.228 //
   śāstre kva cit prakṛtyarthaḥ $ pratyayenābhidhīyate &	SAstre kva cit prakRti-arTaH $ pratyayena-aBiDIyate &
   prakṛtau vinivṛttāyāṃ % pratyayārthaś ca dhātubhiḥ // 2.229 //	prakRtO vinivRttAyAm % pratyaya-arTaH ca DAtuBiH // 2.229 //
   yam artham āhatur bhinnau $ pratyayāv eka eva ta &	yam arTam AhatuH BinnO $ pratyayO ekaH eva te &
   kva cid āha pacantīti % dhātus tābhyāṃ vinā kva cit // 2.230 //	kva cit Aha pacanti-iti % DAtuH tAByAm vinA kva cit // 2.230 //
   anvākhyānasmṛter ye ca $ pratyayārthā nibandhana &	anvAKyAna-smRteH ye ca $ pratyaya-arTAH nibanDana &
   nirdiṣṭās te prakṛtyarthāḥ % smṛtyantara udāhṛtāḥ // 2.231 //	nirdizwAH te prakRti-arTAH % smRti-antaraH udAhRtAH // 2.231 //
   prasiddher udvamikarīty $ evaṃ śāstre 'bhidhīyate &	prasidDeH udvami-karI-iti $ evam SAstre aBiDIyate &
   vyavahārāya manyante % śāstrārthaprakriyā yataḥ // 2.232 //	vyavahArAya manyante % SAstra-arTa-prakriyA yatas // 2.232 //
   śāstreṣu prakriyābhedair $ avidyaivopavarṇyate &	SAstrezu prakriyA-BedEH $ avidyA-eva-upavarNyate &
   anāgamavikalpā tu % svayaṃ vidyopavartate // 2.233 //	anAgama-vikalpA tu % svayam vidyA-upavartate // 2.233 //
   anibaddhaṃ nimitteṣu $ nirupākhyaṃ phalaṃ yathā &	anibadDam nimittezu $ nirupAKyam Palam yaTA &
   tathā vidyāpy anākhyeyā % śāstropāyeva lakṣyate // 2.234 //	taTA vidyA-api anAKyeyAH % SAstra-upAyA-iva lakzyate // 2.234 //
   yathābhyāsaṃ hi vāg arthe $ pratipattiṃ samīhate &	yaTA-aByAsam hi vAc arTe $ pratipattim samIhate &
   svabhāva iva cānādir % mithyābhyāso vyavasthitaḥ // 2.235 //	svaBAvaH iva ca-anAdiH % miTyA-aByAsaH vyavasTitaH // 2.235 //
   utprekṣate sāvayavaṃ $ paramāṇum apaṇḍitaḥ &	utprekzate sa-avayavam $ paramANum apaNxitaH &
   tathāvayavinaṃ yuktam % anyair avayavaiḥ punaḥ // 2.236 //	taTA-avayavinam yuktam % anyEH avayavEH punar // 2.236 //
   ghaṭādidarśanāllokaḥ $ paricchinno 'vasīyate &	Gawa-Adi-darSanAt-lokaH $ paricCinnaH avasIyate &
   samārambhāc ca bhāvānām % ādimad brahma śāśvatam // 2.237 //	samAramBAt ca BAvAnAm % Adimat brahma SASvatam // 2.237 //
   upāyāḥ śikṣamāṇānāṃ $ bālānām upalāpanāḥ &	upAyAH SikzamANAnAm $ bAlAnAm upalApanAH &
   asatye vartmani sthitvā % tataḥ satyaṃ samīhate // 2.238 //	asatye vartmani sTitvA % tatas satyam samIhate // 2.238 //
   anyathā pratipadyārthaṃ $ padagrahaṇapūrvakam &	anyaTA pratipadya-arTam $ pada-grahaNa-pUrvakam &
   punar vākye tam evārtham % anyathā pratipadyate // 2.239 //	punar vAkye tam eva-arTam % anyaTA pratipadyate // 2.239 //
   upāttā bahavo 'py arthā $ yeṣv ante pratiṣedhanam &	upAttAH bahavaH api arTAH $ yezu ante pratizeDanam &
   kriyate te nivartante % tasmāt tāṃs tatra nāśrayet // 2.240 //	kriyate te nivartante % tasmAt tAn tatra na-ASrayet // 2.240 //
   vṛkṣo nāstīti vākyaṃ ca $ viśiṣṭābhāvalakṣaṇam &	vRkzaH na-asti-iti vAkyam ca $ viSizwa-aBAva-lakzaNam &
   nārthe na buddhau saṃbandho % nivṛtter avatiṣṭhate // 2.241 //	na-arTe na budDO saMbanDaH % nivRtteH avatizWate // 2.241 //
   vicchedapratipattau ca $ yady astīty avadhāryate &	vicCeda-pratipattO ca $ yadi asti-iti avaDAryate &
   aśabdavācyā sā buddhir % nivartyeta sthitā katham // 2.242 //	aSabda-vAcyA sA budDiH % nivartyeta sTitA kaTam // 2.242 //
   atha yaj jñānam utpannaṃ $ tan mithyeti nañā kṛtam &	aTa yat jQAnam utpannam $ tat miTyA-iti naQA kRtam &
   naño vyāpārabhede 'sminn % abhāvāvagatiḥ katham // 2.243 //	naQaH vyApAra-Bede asmin % aBAva-avagatiH kaTam // 2.243 //
   nirādhārapravṛttau ca $ prākpravṛttir naño bhavet &	nirADAra-pravRttO ca $ prAc-pravRttiH naQaH Bavet &
   athādhāraḥ sa evāsya % niyamārthā śrutir bhavet // 2.244 //	aTa-ADAraH saH eva-asya % niyama-arTA SrutiH Bavet // 2.244 //
   niyamadyotanārthā vāpy $ anuvādo yathā bhavet &	niyamadyotana-arTAH vA-api $ anuvAdaH yaTA Bavet &
   kaś cid evārthavāṃs tatra % śabdaḥ śeṣās tv anarthakāḥ // 2.245 //	kaH cit eva-arTavAn tatra % SabdaH SezAH tu anarTakAH // 2.245 //
   viruddhaṃ cābhisaṃbandham $ udāhāryādibhiḥ kṛtam &	virudDam ca-aBisaMbanDam $ udAhArya-AdiBiH kRtam &
   vākye samāpte vākyārtham % anyathā pratipadyate // 2.246 //	vAkye samApte vAkya-arTam % anyaTA pratipadyate // 2.246 //
   stutinindāpradhāneṭu $ vākyeṣv artho na tādṛśaḥ &	stuti-nindA-praDAnewu $ vAkyezu arTaH na tAdRSaH &
   padānāṃ pravibhāgena % yādṛśaḥ parikalpyate // 2.247 //	padAnAm praviBAgena % yAdRSaH parikalpyate // 2.247 //
   athāsaṃsṛṣṭa evārthaḥ $ padeṣu samavasthitaḥ &	aTa-asaMsRzwaH eva-arTaH $ padezu samavasTitaH &
   vākyārthasyābhyupāyo 'sāv % ekasya pratipādane // 2.248 //	vAkya-arTasya-aByupAyaH asO % ekasya pratipAdane // 2.248 //
   pūrvaṃ padeṣv asaṃsṛṣṭo $ yaḥ kramād upacīyate &	pUrvam padezu asaMsRzwaH $ yaH kramAt upacIyate &
   chinnagrathitakalpatvāt % tad viśiṣṭataraṃ viduḥ // 2.249 //	Cinna-graTita-kalpa-tvAt % tat viSizwataram viduH // 2.249 //
   ekam āhur anekārthaṃ $ śabdam anye parīkṣakāḥ &	ekam AhuH aneka-arTam $ Sabdam anye parIkzakAH &
   nimittabhedād ekasya % sārvārthyaṃ tasya bhidyate // 2.250 //	nimitta-BedAt ekasya % sArvArTyam tasya Bidyate // 2.250 //
   yaugapadyam atikramya $ paryāye vyavatiṣṭhate &	yOgapadyam atikramya $ paryAye vyavatizWate &
   arthaprakaraṇābhyāṃ vā % yogāc chabdāntareṇa vā // 2.251 //	arTa-prakaraNAByAm vA % yogAt Sabda-antareNa vA // 2.251 //
   yathā sāsnādimān piṇḍo $ gośabdenābhidhīyate &	yaTA sAsna-AdimAn piNxaH $ go-Sabdena-aBiDIyate &
   tathā sa eva gośabdo % vāhīke 'pi vyavasthitaḥ // 2.252 //	taTA saH eva go-SabdaH % vAhIke api vyavasTitaH // 2.252 //
   sarvaśaktes tu tasyaiva $ śabdasyānekadharmaṇaḥ &	sarva-SakteH tu tasya-eva $ Sabdasya-aneka-DarmaNaH &
   prasiddhibhedād gauṇatvaṃ % mukhyatvaṃ copajāyate // 2.253 //	prasidDi-BedAt gONa-tvam % muKya-tvam ca-upajAyate // 2.253 //
   eko mantras tathādhyātmam $ adhidaivam adhikratu &	ekaH mantraH taTA-aDyAtmam $ aDidEvam aDikratu &
   asaṃkareṇa sarvārtho % bhinnaśaktir avasthitaḥ // 2.254 //	asaMkareNa sarva-arTaH % Binna-SaktiH avasTitaH // 2.254 //
   gotvānuṣaṅgo vāhīke $ nimittāt kaiś cid iṣyate &	go-tva-anuzaFgaH vAhIke $ nimittAt kEH cit izyate &
   arthamātraṃ viparyastaṃ % śabdaḥ svārthe vyavasthitaḥ // 2.255 //	arTa-mAtram viparyastam % SabdaH sva-arTe vyavasTitaH // 2.255 //
   tathā svarūpaṃ śabdānāṃ $ sarvārtheṣv anuṣajyate &	taTA svarUpam SabdAnAm $ sarva-arTezu anuzajyate &
   arthamātraṃ viparyastaṃ % svarūpe tu śrutiḥ sthitā // 2.256 //	arTa-mAtram viparyastam % svarUpe tu SrutiH sTitAH // 2.256 //
   ekatvaṃ tu sarūpatvāc $ chabdayor gauṇamukhyayoḥ &	eka-tvam tu sarUpa-tvAt $ CabdayoH gONa-muKyayoH &
   prāhur atyantabhede 'pi % bhedamārgānudarśinaḥ // 2.257 //	prAhuH atyanta-Bede api % Beda-mArga-anudarSinaH // 2.257 //
   sāmidhenyantaraṃ caivam $ āvṛttāv anuṣajyate &	sAmiDenI-antaram ca-evam $ AvRttO anuzajyate &
   mantrāś ca viniyogena % labhante bhedam ūhavat // 2.258 //	mantrAH ca viniyogena % laBante Bedam Uha-vat // 2.258 //
   tāny āmnāyāntarāṇy eva $ paṭhyate kiṃ cid eva tu &	tAni AmnAya-antarANi eva $ paWyate kim cit eva tu &
   anarthakānāṃ pāṭho vā % śeṣas tv anyaḥ pratīyate // 2.259 //	anarTakAnAm pAWaH vA % SezaH tu anyaH pratIyate // 2.259 //
   śabdasvarūpam arthas tu $ pāṭhe 'nyair upavarṇyate &	Sabda-svarUpam arTaH tu $ pAWe anyEH upavarNyate &
   atyantabhedaḥ sarveṣāṃ % tatsaṃbandhāt tu tadvatām // 2.260 //	atyanta-BedaH sarvezAm % tad-saMbanDAt tu tadvatAm // 2.260 //
   anyā saṃskārasāvitrī $ karmaṇyanyā prayujyate &	anyA saMskAra-sAvitrI $ karmaNi-anyA prayujyate &
   anyā japaprabandheṣu % sā tv ekaiva pratīyate // 2.261 //	anyA japa-prabanDezu % sA tu ekA-eva pratIyate // 2.261 //
   arthasvarūpe śabdānāṃ $ svarūpād vṛttim icchataḥ &	arTa-svarUpe SabdAnAm $ svarUpAt vRttim icCataH &
   vākyarūpasya vākyārthe % vṛttir anyānapekṣayā // 2.262 //	vAkya-rUpasya vAkya-arTe % vRttiH anya-anapekzayA // 2.262 //
   anekārthatvam ekasya $ yaiḥ śabdasyānugamyate &	aneka-arTa-tvam ekasya $ yEH Sabdasya-anugamyate &
   siddhyasiddhikṛtā teṣāṃ % gauṇamukhyaprakalpanā // 2.263 //	sidDi-asidDi-kRtA tezAm % gONa-muKya-prakalpanA // 2.263 //
   arthaprakaraṇāpekṣo $ yo vā śabdāntaraiḥ saha &	arTa-prakaraNa-apekzaH $ yaH vA Sabda-antarEH saha &
   yuktaḥ pratyāyayaty arthaṃ % taṃ gauṇam apare viduḥ // 2.264 //	yuktaH pratyAyayati arTam % tam gONam apare viduH // 2.264 //
   śuddhasyoccāraṇe svārthaḥ $ prasiddho yasya gamyate &	SudDasya-uccAraNe sva-arTaH $ prasidDaH yasya gamyate &
   sa mukhya iti vijñeyo % rūpamātranibandhanaḥ // 2.265 //	sa muKyaH iti vijQeyaH % rUpa-mAtra-nibanDanaH // 2.265 //
   yas tv anyasya prayogeṇa $ yatnād iva niyujyate &	yaH tu anyasya prayogeNa $ yatnAt iva niyujyate &
   tam aprasiddhaṃ manyante % gauṇārthābhiniveśinam // 2.266 //	tam aprasidDam manyante % gONa-arTa-aBiniveSinam // 2.266 //
   svārthe pravartamāno 'pi $ yasyārthaṃ yo 'valambate &	sva-arTe pravartamAnaH api $ yasya-arTam yaH avalambate &
   nimittaṃ tatra mukhyaṃ syān % nimitti gauṇa iṣyate // 2.267 //	nimittam tatra muKyam syAt % nimitti gONaH izyate // 2.267 //
   purārād iti bhinne 'rthe $ yau vartete virodhini &	purArAt iti Binne arTe $ yO vartete viroDini &
   arthaprakaraṇāpekṣaṃ % tayor apy avadhāraṇam // 2.268 //	arTa-prakaraNa-apekzam % tayoH api avaDAraNam // 2.268 //
   vākyasyārthāt padārthānām $ apoddhāre prakalpite &	vAkyasya-arTAt padArTAnAm $ apodDAre prakalpite &
   śabdāntareṇa saṃbandhaḥ % kasyaikasyopapadyate // 2.269 //	Sabda-antareNa saMbanDaH % kasya-ekasya-upapadyate // 2.269 //
   yac cāpy ekaṃ padaṃ dṛṣṭaṃ $ caritāstikriyaṃ kva cit &	yat ca-api ekam padam dRzwam $ caritAH-ti-kriyam kva cit &
   tad vākyāntaram evāhur % na tad anyena yujyate // 2.270 //	tat vAkya-antaram eva-AhuH % na tat anyena yujyate // 2.270 //
   yac ca ko 'yam iti praśne $ gaur aśva iti cocyate &	yat ca kaH ayam iti praSne $ gOH aSvaH iti ca-ucyate &
   praśna eva kriyā tatra % prakrāntā darśanādikā // 2.271 //	praSnaH eva kriyA tatra % prakrAntA darSana-AdikAH // 2.271 //
   naivādhikatvaṃ dharmāṇāṃ $ nyūnatā vā prayojikā &	na-eva-aDika-tvam DarmANAm $ nyUna-tA vA prayojikA &
   ādhikyam api manyante % prasiddher nyūnatāṃ kva cit // 2.272 //	ADikyam api manyante % prasidDeH nyUna-tAm kva cit // 2.272 //
   jātiśabdo 'ntareṇāpi $ jātiṃ yatra prayujyate &	jAti-SabdaH antareNa-api $ jAtim yatra prayujyate &
   saṃbandhisadṛśād dharmāt % taṃ gauṇam apare viduḥ // 2.273 //	saMbanDi-sadRSAt DarmAt % tam gONam apare viduH // 2.273 //
   viparyāsād ivārthasya $ yatrārthāntaratām iva &	viparyAsAt iva-arTasya $ yatra-arTa-antara-tAm iva &
   manyante sa gavādis tu % gauṇa ity ucyate kva cit // 2.274 //	manyante sa gavAdiH tu % gONaH iti ucyate kva cit // 2.274 //
   niyatāḥ sādhanatvena $ rūpaśaktisamanvitāḥ &	niyatAH sADana-tvena $ rUpa-Sakti-samanvitAH &
   yathā karmasu gamyante % sīrāsimusalādayaḥ // 2.275 //	yaTA karmasu gamyante % sIrA-asi-musala-AdayaH // 2.275 //
   kriyāntare na caiteṣāṃ $ vibhavanti na śaktayaḥ &	kriyA-antare na ca-etezAm $ viBavanti na SaktayaH &
   rūpād eva tu tādarthyaṃ % niyamena pratīyate // 2.276 //	rUpAt eva tu tAdarTyam % niyamena pratIyate // 2.276 //
   tathaiva rūpaśaktibhyām $ utpattyā samavasthitaḥ &	taTA-eva rUpa-SaktiByAm $ utpattyA samavasTitaH &
   śabdo niyatatādarthyaḥ % śaktyānyatra prayujyate // 2.277 //	SabdaH niyata-tAdarTyaH % SaktyA-anyatra prayujyate // 2.277 //
   śrutimātreṇa yatrāsya $ sāmarthyam avasīyate &	Sruti-mAtreNa yatra-asya $ sAmarTyam avasIyate &
   taṃ mukhyam arthaṃ manyante % gauṇaṃ yatnopapāditam // 2.278 //	tam muKyam arTam manyante % gONam yatna-upapAditam // 2.278 //
   goyuṣmanmahatāṃ cvyarthe $ svārthād arthāntare sthitau &	go-yuzmat-mahatAm cvyarTe $ sva-arTAt arTa-antare sTitO &
   arthāntarasya tadbhāvas % tatra mukhyo 'pi dṛśyate // 2.279 //	arTa-antarasya tad-BAvaH % tatra muKyaH api dRSyate // 2.279 //
   mahattvaṃ śuklabhāvaṃ ca $ prakṛtiḥ pratipadyate &	mahat-tvam Sukla-BAvam ca $ prakRtiH pratipadyate &
   bhedenāpekṣitā sā tu % gauṇatvasya prasādhikā // 2.280 //	Bedena-apekzitA sA tu % gONa-tvasya prasADikAH // 2.280 //
   agnisomādayaḥ śabdā $ ye svarūpapadārthakāḥ &	agni-soma-AdayaH SabdAH $ ye sva-rUpa-padArTakAH &
   saṃjñibhiḥ saṃprayujyante % 'prasiddhes teṣu gauṇatā // 2.281 //	saMjQiBiH saMprayujyante % aprasidDeH tezu gONa-tA // 2.281 //
   agnidattas tu yo 'gniḥ syāt $ tatra svārthopasarjanaḥ &	agnidattaH tu yaH agniH syAt $ tatra sva-arTa-upasarjanaH &
   śabdo dattārthavṛttitvād % gauṇatvaṃ pratipadyate // 2.282 //	SabdaH datta-arTa-vRtti-tvAt % gONa-tvam pratipadyate // 2.282 //
   nimittabhedāt prakrānte $ śabdavyutpattikarmaṇi &	nimitta-BedAt prakrAnte $ Sabda-vyutpatti-karmaNi &
   hariścandrādiṣu suṭo % bhāvābhāvau vyavasthitau // 2.283 //	hariScandra-Adizu suwaH % BAva-aBAvO vyavasTitO // 2.283 //
   ṛṣyādau prāptasaṃskāro $ yaḥ śabdo 'nyena yujyate &	Rzi-AdO prApta-saMskAraH $ yaH SabdaH anyena yujyate &
   tatrāntaraṅgasaṃskāro % bāhye 'rthe na nivartate // 2.284 //	tatra-antaraFga-saMskAraH % bAhye arTe na nivartate // 2.284 //
   atyantaviparīto 'pi $ yathā yo 'rtho 'vadhāryate &	atyanta-viparItaH api $ yaTA yaH arTaH avaDAryate &
   yathāsaṃpratyayaṃ śabdas % tatra mukhyaḥ prayujyate // 2.285 //	yaTA-saMpratyayam SabdaH % tatra muKyaH prayujyate // 2.285 //
   yady api pratyayādhīnam $ arthatattvāvadhāraṇam &	yadi api pratyaya-aDInam $ arTa-tattva-avaDAraNam &
   na sarvaḥ pratyayas tasmin % prasiddha iva jāyate // 2.286 //	na sarvaH pratyayaH tasmin % prasidDaH iva jAyate // 2.286 //
   darśanaṃ salile tulyaṃ $ mṛgatṛṣṇādidarśanaiḥ &	darSanam salile tulyam $ mRgatRzNA-Adi-darSanEH &
   bhedāt tu sparśanādīnāṃ % na jalaṃ mṛgatṛṣṇikā // 2.287 //	BedAt tu sparSana-AdInAm % na jalam mRgatRzNikAH // 2.287 //
   yad asādhāraṇaṃ kāryaṃ $ prasiddhaṃ rajjusarpayoḥ &	yat asADAraNam kAryam $ prasidDam rajju-sarpayoH &
   tena bhedaparicchedas % tayos tulye 'pi darśane // 2.288 //	tena Beda-paricCedaH % tayoH tulye api darSane // 2.288 //
   prasiddhārthaviparyāsa- $ nimittaṃ yac ca dṛśyate &	prasidDa-arTa-viparyAsa $ nimittam yat ca dRSyate &
   yas tasmāl lakṣyate bhedas % tam asatyaṃ pracakṣate // 2.289 //	yaH tasmAt lakzyate BedaH % tam asatyam pracakzate // 2.289 //
   yac ca nimnonnataṃ citre $ sarūpaṃ parvatādibhiḥ &	yat ca nimna-unnatam citre $ sarUpam parvata-AdiBiH &
   na tatra pratighātādi % kāryaṃ tadvat pravartate // 2.290 //	na tatra pratiGAta-Adi % kAryam tadvat pravartate // 2.290 //
   sparśaprabandho hastena $ yathā cakrasya saṃtataḥ &	sparSa-prabanDaH hastena $ yaTA cakrasya saMtataH &
   na tathālātacakrasya % vicchinnaṃ spṛśyate hi tat // 2.291 //	na taTA-alAta-cakrasya % vicCinnam spRSyate hi tat // 2.291 //
   vapraprākārakalpaiś ca $ sparśanāvaraṇe yathā &	vapra-prAkAra-kalpEH ca $ sparSana-AvaraNe yaTA &
   nagareṣu na te tadvad % gandharvanagareṣv api // 2.292 //	nagarezu na te tadvat % ganDarvanagarezu api // 2.292 //
   mṛgapaśvādibhir yāvān $ mukhyair arthaḥ prasādhyat &	mRga-paSu-AdiBiH yAvAn $ muKyEH arTaH prasADyat &
   tāvān na mṛnmayeṣv asti % tasmāt te viṣayaḥ kanaḥ // 2.293 //	tAvAn na mRd-mayezu asti % tasmAt te vizayaH kanaH // 2.293 //
   mahān āvriyate deśaḥ $ prasiddhaiḥ parvatādibhiḥ &	mahAn Avriyate deSaH $ prasidDEH parvata-AdiBiH &
   alpadeśāntarāvasthaṃ % pratibimbaṃ tu dṛśyate // 2.294 //	alpa-deSa-antara-avasTam % pratibimbam tu dRSyate // 2.294 //
   maraṇādinimittaṃ ca $ yathā mukhyā viṣādayaḥ &	maraNa-Adi-nimittam ca $ yaTA muKyAH viza-AdayaH &
   na te svapnādiṣu svasya % tadvad arthasya sādhakāḥ // 2.295 //	na te svapna-Adizu svasya % tadvat arTasya sADakAH // 2.295 //
   deśakālendriyagatair $ bhedair yad dṛśyate 'nyathā &	deSa-kAla-indriya-gatEH $ BedEH yat dRSyate anyaTA &
   yathā prasiddhir lokasya % tathā tad avasīyate // 2.296 //	yaTA prasidDiH lokasya % taTA tat avasIyate // 2.296 //
   yac copaghātajaṃ jñānaṃ $ yac ca jñānam alaukikam &	yat ca-upaGAta-jam jQAnam $ yat ca jQAnam alOkikam &
   na tābhyāṃ vyavahāro 'sti % śabdā lokanibandhanāḥ // 2.297 //	na tAByAm vyavahAraH asti % SabdAH loka-nibanDanAH // 2.297 //
   ghaṭādiṣu yathā dīpo $ yenārthena prayujyate &	Gawa-Adizu yaTA dIpaH $ yena-arTena prayujyate &
   tato 'nyasyāpi sāṃnidhyāt % sa karoti prakāśanam // 2.298 //	tatas anyasya-api sAMniDyAt % sa karoti prakASanam // 2.298 //
   saṃsargiṣu tathārtheṣu $ śabdo yena prayujyate &	saMsargizu taTA-arTezu $ SabdaH yena prayujyate &
   tasmāt prayojakād anyān % api pratyāyayaty asau // 2.299 //	tasmAt prayojakAt anyAn % api pratyAyayati asO // 2.299 //
   nirmanthanaṃ yathāraṇyor $ agnyartham upapāditam &	nirmanTanam yaTA-araNyoH $ agni-arTam upapAditam &
   dhūmam apy anabhipretaṃ % janayaty ekasādhanam // 2.300 //	DUmam api anaBipretam % janayati eka-sADanam // 2.300 //
   tathā śabdo 'pi kasmiṃś cit $ pratyāyye 'rthe vivakṣite &	taTA SabdaH api kasmin cit $ pratyAyye arTe vivakzite &
   avivakṣitam apy arthaṃ % prakāśayati saṃnidheḥ // 2.301 //	avivakzitam api arTam % prakASayati saMniDeH // 2.301 //
   yathaivātyantasaṃsṛṣṭas $ tyaktum artho na śakyate &	yaTA-eva-atyanta-saMsRzwaH $ tyaktum arTaH na Sakyate &
   tathā śabdo 'pi saṃbandhī % pravivektuṃ na śakyate // 2.302 //	taTA SabdaH api saMbanDI % pravivektum na Sakyate // 2.302 //
   arthānāṃ saṃnidhāne 'pi $ sati caiṣāṃ prakāśane &	arTAnAm saMniDAne api $ sati ca-ezAm prakASane &
   prayojako 'rthaḥ śabdasya % rūpābhede 'pi gamyate // 2.303 //	prayojakaH arTaH Sabdasya % rUpa-aBede api gamyate // 2.303 //
   kva cid guṇapradhānatvam $ arthānām avivakṣitam &	kva cit guNa-praDAna-tvam $ arTAnAm avivakzitam &
   kva cit sāṃnidhyam apy eṣāṃ % pratipattāv akāraṇam // 2.304 //	kva cit sAMniDyam api ezAm % pratipattO akAraNam // 2.304 //
   yac cānupāttaṃ śabdena $ tat kasmiṃś cit pratīyate &	yat ca-anupAttam Sabdena $ tat kasmin cit pratIyate &
   kva cit pradhānam evārtho % bhavaty anyasya lakṣaṇa // 2.305 //	kva cit praDAnam eva-arTaH % Bavati anyasya lakzaNa // 2.305 //
   ākhyātaṃ taddhitārthasya $ yat kiṃ cid upadarśakam &	AKyAtam tat-hita-arTasya $ yat kim cit upadarSakam &
   guṇapradhānabhāvasya % tatra dṛṣṭo viparyayaḥ // 2.306 //	guNa-praDAna-BAvasya % tatra dRzwaH viparyayaH // 2.306 //
   nirdeśe liṅgasaṃkhyānāṃ $ saṃnidhānam akāraṇam &	nirdeSe liFga-saMKyAnAm $ saMniDAnam akAraNam &
   pramāṇam ardhahrasvādāv % anupāttaṃ pratīyate // 2.307 //	pramANam arDa-hrasva-AdO % anupAttam pratIyate // 2.307 //
   hrasvasyārdhaṃ ca yad dṛṣṭaṃ $ tat tasyāsaṃnidhāv api &	hrasvasya-arDam ca yat dRzwam $ tat tasya-asaMniDO api &
   hrasvasya lakṣaṇārthatvāt % tadvad evābhidhīyate // 2.308 //	hrasvasya lakzaNa-arTa-tvAt % tadvat eva-aBiDIyate // 2.308 //
   dīrghaplutābhyāṃ tasya syān $ mātrayā vā viśeṣaṇam &	dIrGa-plutAByAm tasya syAt $ mAtrayA vA viSezaNam &
   jāter vā lakṣaṇāya syāt % sarvathā saptaparṇavat // 2.309 //	jAteH vA lakzaNAya syAt % sarvaTA saptaparNa-vat // 2.309 //
   gantavyaṃ dṛśyatāṃ sūrya $ iti kālasya lakṣaṇe &	gantavyam dRSyatAm sUryaH $ iti kAlasya lakzaNe &
   jñāyatāṃ kāla ity etat % sopāyam abhidhīyate // 2.310 //	jQAyatAm kAlaH iti etat % sa-upAyam aBiDIyate // 2.310 //
   vidhyaty adhanuṣety atra $ viśeṣeṇa nidarśyate &	viDyati aDanuzA-iti atra $ viSezeNa nidarSyate &
   sāmānyam āśrayaḥ śakter % yaḥ kaś cit pratipādakaḥ // 2.311 //	sAmAnyam ASrayaH SakteH % yaH kaH cit pratipAdakaH // 2.311 //
   kākebhyo rakṣyatāṃ sarpir $ iti bālo 'pi coditaḥ &	kAkeByaH rakzyatAm sarpiH $ iti bAlaH api coditaH &
   upaghātapare vākye % na śvādibhyo na rakṣati // 2.312 //	upaGAta-pare vAkye % na Sva-AdiByaH na rakzati // 2.312 //
   prakṣālane śarāvāṇāṃ $ sthānanirmārjanaṃ tathā &	prakzAlane SarAvANAm $ sTAna-nirmArjanam taTA &
   anuktam api rūpeṇa % bhujyaṅgatvāt pratīyate // 2.313 //	anuktam api rUpeNa % BujyaFga-tvAt pratIyate // 2.313 //
   vākyāt prakaraṇād arthād $ aucityād deśakālataḥ &	vAkyAt prakaraNAt arTAt $ OcityAt deSa-kAlataH &
   śabdārthāḥ pravibhajyante % na rūpād eva kevalāt // 2.314 //	Sabda-arTAH praviBajyante % na rUpAt eva kevalAt // 2.314 //
   saṃsargo viprayogaś ca $ sāhacaryaṃ virodhitā &	saMsargaH viprayogaH ca $ sAhacaryam viroDitA &
   arthaḥ prakaraṇaṃ liṅgaṃ % śabdasyānyasya saṃnidhiḥ // 2.315 //	arTaH prakaraNam liFgam % Sabdasya-anyasya saMniDiH // 2.315 //
   sāmarthyam aucitī deśaḥ $ kālo vyaktiḥ svarādayaḥ &	sAmarTyam OcitI deSaH $ kAlaH vyaktiH svara-AdayaH &
   śabdārthasyānavacchede % viśeṣasmṛtihetavaḥ // 2.316 //	Sabda-arTasya-anavacCede % viSeza-smRti-hetavaH // 2.316 //
   bhedapakṣe 'pi sārūpyād $ bhinnārthāḥ pratipattṛṣu &	Beda-pakze api sArUpyAt $ Binna-arTAH pratipattRzu &
   niyatā yānty abhivyaktiṃ % śabdāḥ prakaraṇādibhiḥ // 2.317 //	niyatAH yAnti aBivyaktim % SabdAH prakaraNa-AdiBiH // 2.317 //
   nāmākhyātasarūpā ye $ kāryāntaranibandhanāḥ &	nAma-AKyAta-sarUpAH ye $ kArya-antara-nibanDanAH &
   śabdā vākyasya teṣv artho % na rūpād adhigamyate // 2.318 //	SabdAH vAkyasya tezu arTaH % na rUpAt aDigamyate // 2.318 //
   yā pravṛttinivṛttyarthā $ stutinindāprakalpanā &	yA pravRtti-nivRtti-arTAH $ stuti-nindA-prakalpanA &
   kuśalaḥ pratipattā tām % ayathārthāṃ samīhate // 2.319 //	kuSalaH pratipattA tAm % ayaTArTAm samIhate // 2.319 //
   vidhīyamānaṃ yat karma $ dṛṣṭādṛṣṭaprayojanam &	viDIyamAnam yat karma $ dRzwa-adRzwa-prayojanam &
   stūyate sā stutis tasya % kartur eva prayojikā // 2.320 //	stUyate sA stutiH tasya % kartuH eva prayojikA // 2.320 //
   vyāghrādivyapadeśena $ yathā bālo nivartyate &	vyAGra-Adi-vyapadeSena $ yaTA bAlaH nivartyate &
   asatyo 'pi tathā kaś cit % pratyavāyo 'bhidhīyate // 2.321 //	asatyaH api taTA kaH cit % pratyavAyaH aBiDIyate // 2.321 //
   na saṃvidhānaṃ kṛtvāpi $ pratyavāye tathāvidhe &	na saMviDAnam kRtvA-api $ pratyavAye taTAviDe &
   śāstreṇa pratiṣiddhe 'rthe % vidvān kaś cit pravartate // 2.322 //	SAstreNa pratizidDe arTe % vidvAn kaH cit pravartate // 2.322 //
   sarpeṣu saṃvidhāyāpi $ siddhair mantrauṣadhādibhiḥ &	sarpezu saMviDAya-api $ sidDEH mantra-OzaDa-AdiBiH &
   nānyathā pratipattavyaṃ % na dato gamayed iti // 2.323 //	na-anyaTA pratipattavyam % na dataH gamayet iti // 2.323 //
   kva cit tattvasamākhyānaṃ $ kriyate stutinindayoḥ &	kva cit tattva-samAKyAnam $ kriyate stuti-nindayoH &
   tatrāpi ca pravṛttiś ca % nivṛttiś copadiśyate // 2.324 //	tatra-api ca pravRttiH ca % nivRttiH ca-upadiSyate // 2.324 //
   rūpaṃ sarvapadārthānāṃ $ vākyārthopanibandhanan &	rUpam sarva-padArTAnAm $ vAkya-arTa-upanibanDanan &
   sāpekṣā ye tu vākyārthāḥ % padārthair eva te samāḥ // 2.325 //	sa-apekzAH ye tu vAkya-arTAH % padArTEH eva te samAH // 2.325 //
   vākyaṃ tad api manyante $ yat padaṃ caritakriyam &	vAkyam tat api manyante $ yat padam carita-kriyam &
   antareṇa kriyāśabdaṃ % vākyāder dvitvadarśanāt // 2.326 //	antareNa kriyA-Sabdam % vAkya-AdeH dvi-tva-darSanAt // 2.326 //
   ākhyātaśabde niyataṃ $ sādhanaṃ yatra gamyate &	AKyAta-Sabde niyatam $ sADanam yatra gamyate &
   tad apy ekaṃ samāptārthaṃ % vākyam ity abhidhīya // 2.327 //	tat api ekam samApta-arTam % vAkyam iti aBiDIya // 2.327 //
   śabdavyavahitā buddhir $ aprayuktapadāśrayā &	Sabda-vyavahitA budDiH $ aprayukta-pada-ASrayA &
   anumānaṃ tadarthasya % pratyaye hetur ucyate // 2.328 //	anumAnam tad-arTasya % pratyaye hetuH ucyate // 2.328 //
   apare tu padasyaiva $ tam arthaṃ pratijānate &	apare tu padasya-eva $ tam arTam pratijAnate &
   śabdāntarābhisaṃbandham % antareṇa vyavasthitam // 2.329 //	Sabda-antara-aBisaMbanDam % antareNa vyavasTitam // 2.329 //
   yasminn uccarite śabde $ yadā yo 'rthaḥ pratīyate &	yasmin uccarite Sabde $ yadA yaH arTaH pratIyate &
   tam āhur arthaṃ tasyaiva % nānyad arthasya lakṣaṇam // 2.330 //	tam AhuH arTam tasya-eva % na-anyat arTasya lakzaNam // 2.330 //
   kriyārthopapadeṣv evaṃ $ sthānināṃ gamyate kriyā &	kriyA-arTa-upapadezu evam $ sTAninAm gamyate kriyA &
   vṛttau nirādibhiś caivaṃ % krāntādyarthaḥ pratīyate // 2.331 //	vRttO nirAdiBiH ca-evam % krAnta-Adi-arTaH pratIyate // 2.331 //
   tāni śabdāntarāṇy eva $ paryāyā iva laukikāḥ &	tAni Sabda-antarANi eva $ paryAyAH iva lOkikAH &
   arthaprakaraṇābhyāṃ tu % teṣāṃ svārtho niyamyate // 2.332 //	arTa-prakaraNAByAm tu % tezAm sva-arTaH niyamyate // 2.332 //
   pratibodhābhyupāyās tu $ ye taṃ taṃ puruṣaṃ prati &	pratiboDa-aByupAyAH tu $ ye tam tam puruzam prati &
   nāvaśyaṃ te 'bhisaṃbaddhāḥ % śabdā jñeyena vastunā // 2.333 //	na-avaSyam te aBisaMbadDAH % SabdAH jQeyena vastunA // 2.333 //
   asatyāṃ pratipattau vā $ mithyā vā pratipādane &	asatyAm pratipattO vA $ miTyA vA pratipAdane &
   svair arthair nityasaṃbandhās % te te śabdā vyavasthitāḥ // 2.334 //	svEH arTEH nitya-saMbanDAH % te te SabdAH vyavasTitAH // 2.334 //
   yathāprakaraṇaṃ dvāram $ ity asyāṃ karmaṇaḥ śrutau &	yaTAprakaraNam dvAram $ iti asyAm karmaNaH SrutO &
   badhāna dehi vety etad % upāyād avagamyate // 2.335 //	baDAna dehi vA-iti etat % upAyAt avagamyate // 2.335 //
   tatra sādhanavṛttir yaḥ $ śabdaḥ sattvanibandhanaḥ &	tatra sADana-vRttiH yaH $ SabdaH sattva-nibanDanaH &
   na sa pradhānabhūtasya % sādhyasyārthasya vācakaḥ // 2.336 //	na sa praDAna-BUtasya % sADyasya-arTasya vAcakaH // 2.336 //
   svārthamātraṃ prakāśyāsau $ sāpekṣo vinivartate &	sva-arTa-mAtram prakASya-asO $ sa-apekzaH vinivartate &
   arthas tu tasya saṃbandhī % prakalpayati saṃnidhim // 2.337 //	arTaH tu tasya saMbanDI % prakalpayati saMniDim // 2.337 //
   pārārthyasyāviśiṣṭatvān $ na śabdāc chabdasaṃnidhiḥ &	pArArTyasya-aviSizwa-tvAt $ na SabdAt Sabda-saMniDiH &
   nārthāc chabdasya sāṃnidhyaṃ % na śabdād arthasaṃnidhiḥ // 2.338 //	na-arTAt Sabdasya sAMniDyam % na SabdAt arTa-saMniDiH // 2.338 //
   naṣṭarūpam ivākhyātam $ ākṣiptaṃ karmavācinā &	nazwa-rUpam iva-AKyAtam $ Akziptam karma-vAcinA &
   yadi prāptaṃ pradhānatvaṃ % yugapad bhāvasattvayoḥ // 2.339 //	yadi prAptam praDAna-tvam % yugapad BAva-sattvayoH // 2.339 //
   tais tu nāmasarūpatvam $ ākhyātasyāsya varṇyate &	tEH tu nAma-sarUpa-tvam $ AKyAtasya-asya varNyate &
   anvayavyatirekābhyāṃ % vyavahāro vibhajyate // 2.340 //	anvaya-vyatirekAByAm % vyavahAraH viBajyate // 2.340 //
   na cāpi rūpāt saṃdehe $ vācakatvaṃ nivartate &	na ca-api rUpAt saMdehe $ vAcaka-tvam nivartate &
   ardhaṃ paśor iti yathā % sāmarthyāt tad dhi kalpate // 2.341 //	arDam paSoH iti yaTA % sAmarTyAt tat Di kalpate // 2.341 //
   sarvaṃ sattvapadaṃ śuddhaṃ $ yadi bhāvanibandhanam &	sarvam sattva-padam SudDam $ yadi BAva-nibanDanam &
   saṃsarge ca vibhakto 'sya % tasyārtho na pṛthag yadi // 2.342 //	saMsarge ca viBaktaH asya % tasya-arTaH na pRTak yadi // 2.342 //
   kriyāpradhānam ākhyātaṃ $ nāmnāṃ sattvapradhānatā &	kriyA-praDAnam AKyAtam $ nAmnAm sattva-praDAna-tA &
   catvāri padajātāni % sarvam etad virudhyate // 2.343 //	catvAri pada-jAtAni % sarvam etat viruDyate // 2.343 //
   vākyasya buddhau nityatvam $ arthayogaṃ ca laukikam &	vAkyasya budDO nitya-tvam $ arTa-yogam ca lOkikam &
   dṛṣṭvā catuṣṭvaṃ nāstīti % vadaty audumbarāyaṇaḥ // 2.344 //	dRzwvA catuzwvam na-asti-iti % vadati OdumbarAyaNaH // 2.344 //
   vyāptimāṃś ca laghuś caiva $ vyavahāraḥ padāśrayaḥ &	vyAptimAn ca laGuH ca-eva $ vyavahAraH pada-ASrayaH &
   loke śāstre ca kāryārthaṃ % vibhāgenaiva kalpitaḥ // 2.345 //	loke SAstre ca kArya-arTam % viBAgena-eva kalpitaH // 2.345 //
   na loke pratipattṝṇām $ arthayogāt prasiddhayaḥ &	na loke pratipattLNAm $ arTa-yogAt prasidDayaH &
   tasmād alaukiko vākyād % anyaḥ kaś cin na vidyate // 2.346 //	tasmAt alOkikaH vAkyAt % anyaH kaH cit na vidyate // 2.346 //
   anyatra śrūyamāṇaiś ca $ liṅgair vākyaiś ca sūcitāḥ &	anyatra SrUyamANEH ca $ liFgEH vAkyEH ca sUcitAH &
   svārthā eva pratīyante % rūpābhedād alakṣitāḥ // 2.347 //	sva-arTAH eva pratIyante % rUpa-aBedAt alakzitAH // 2.347 //
   utsargavākye yat tyaktam $ aśabdam iva śabdavat &	utsarga-vAkye yat tyaktam $ aSabdam iva Sabda-vat &
   tad bādhakeṣu vākyeṣu % śrutam anyatra gamyate // 2.348 //	tat bADakezu vAkyezu % Srutam anyatra gamyate // 2.348 //
   brāhmaṇānāṃ śrutir dadhni $ prakrāntā māṭharād vinā &	brAhmaNAnAm SrutiH daDni $ prakrAntA mAWarAt vinA &
   māṭharas takrasaṃbandhāt % tatrācaṣṭe yathārthatām // 2.349 //	mAWaraH takra-saMbanDAt % tatra-Acazwe yaTArTa-tAm // 2.349 //
   anekākhyātayoge 'pi $ vākyaṃ nyāyāpavādayoḥ &	aneka-AKyAta-yoge api $ vAkyam nyAya-apavAdayoH &
   ekam eveṣyate kaiś cid % bhinnarūpam iva sthitam // 2.350 //	ekam eva-izyate kEH cit % Binna-rUpam iva sTitam // 2.350 //
   niyamaḥ pratiṣedhaś ca $ vidhiśeṣas tathā sati &	niyamaH pratizeDaH ca $ viDi-SezaH taTA sati &
   dvitīye yo lug ākhyātas % taccheṣam alukaṃ viduḥ // 2.351 //	dvitIye yaH luc AKyAtaH % tad-Sezam alukam viduH // 2.351 //
   nirākāṅkṣāṇi nirvṛttau $ pradhānāni parasparam &	nirAkAFkzANi nirvRttO $ praDAnAni parasparam &
   teṣām anupakāritvāt % kathaṃ syād ekavākyatā // 2.352 //	tezAm anupakAri-tvAt % kaTam syAt eka-vAkyatA // 2.352 //
   viśeṣavidhinārthitvād $ vākyaśeṣo 'numīyate &	viSeza-viDinA-arTi-tvAt $ vAkya-SezaH anumIyate &
   vidheyavan nivartye 'rthe % tasmāt tulyaṃ vyapekṣaṇam // 2.353 //	viDeya-vat nivartye arTe % tasmAt tulyam vyapekzaNam // 2.353 //
   saṃjñāśabdaikadeśo yas $ tasya lopo na vidyate &	saMjQA-Sabda-eka-deSaH yaH $ tasya lopaH na vidyate &
   viśiṣṭarūpā sā saṃjñā % kṛtā ca na nivartate // 2.354 //	viSizwa-rUpA sA saMjQA % kRtA ca na nivartate // 2.354 //
   saṃjñāntarāc ca dattāder $ nānyā saṃjñā pratīyate &	saMjQA-antarAt ca datta-AdeH $ na-anyA saMjQA pratIyate &
   saṃjñinaṃ devadattākhyaṃ % dattaśabdaḥ kathaṃ vadet // 2.355 //	saMjQinam devadatta-AKyam % datta-SabdaH kaTam vadet // 2.355 //
   sarvair avayavais tulyaṃ $ saṃbandhaṃ samudāyavat &	sarvEH avayavEH tulyam $ saMbanDam samudAya-vat &
   ke cic chabdasvarūpāṇāṃ % manyante sarvasaṃjñibhiḥ // 2.356 //	ke cit Sabda-svarUpANAm % manyante sarva-saMjQiBiH // 2.356 //
   varṇānām arthavattvaṃ tu $ saṃjñānāṃ saṃjñibhir bhavet &	varNAnAm arTavat-tvam tu $ saMjQAnAm saMjQiBiH Bavet &
   saṃbaddho 'vayavaḥ saṃjñā- % praviveke na kalpate // 2.357 //	saMbadDaH avayavaH saMjQA % praviveke na kalpate // 2.357 //
   sarvasvarūpair yugapat $ saṃbandhe sati saṃjñinaḥ &	sarva-svarUpEH yugapad $ saMbanDe sati saMjQinaH &
   naikadeśasarūpebhyas % tatpratyāyanasaṃbhavaḥ // 2.358 //	na-eka-deSa-sarUpeByaH % tad-pratyAyana-saMBavaH // 2.358 //
   ekadeśāt tu saṃghāte $ keṣāṃ cij jāyate smṛtiḥ &	eka-deSAt tu saMGAte $ kezAm cit jAyate smRtiH &
   smṛtes tu viṣayāc chabdāt % saṃghātārthaḥ pratīyate // 2.359 //	smRteH tu vizayAt SabdAt % saMGAta-arTaH pratIyate // 2.359 //
   ekadeśāt smṛtir bhinne $ saṃghāte niyatā katham &	eka-deSAt smRtiH Binne $ saMGAte niyatA kaTam &
   kathaṃ pratīyamānaḥ syāc % chabdo 'rthasyābhidhāyakaḥ // 2.360 //	kaTam pratIyamAnaH syAt % CabdaH arTasya-aBiDAyakaH // 2.360 //
   ekadeśasarūpās tu $ tais tair bhedaiḥ samanvitāḥ &	eka-deSa-sarUpAH tu $ tEH tEH BedEH samanvitAH &
   anuniṣpādinaḥ śabdāḥ % saṃjñāsu samavasthitāḥ // 2.361 //	anunizpAdinaH SabdAH % saMjQAsu samavasTitAH // 2.361 //
   sādhāraṇatvāt saṃdigdhāḥ $ sāmarthyān niyatāśrayāḥ &	sADAraNa-tvAt saMdigDAH $ sAmarTyAn niyata-ASrayAH &
   teṣāṃ ye sādhavas teṣu % śāstre lopādi śiṣyate // 2.362 //	tezAm ye sADavaH tezu % SAstre lopa-Adi Sizyate // 2.362 //
   tulyāyām anuniṣpattau $ jye-drā-ghā ity asādhavaḥ &	tulyAyAm anunizpattO $ jye-drA-GAH iti asADavaH &
   na hy anvākhyāyake śāstre % teṣu dattādivat smṛtiḥ // 2.363 //	na hi anvAKyAyake SAstre % tezu datta-Adi-vat smRtiH // 2.363 //
   kṛtaṇatvāś ca ye śabdā $ nityāḥ kharaṇasādayaḥ &	kRtaNa-tvAH ca ye SabdAH $ nityAH KaraNa-sa-AdayaH &
   ekadravyopadeśitvāt % tān sādhūn saṃpracakṣate // 2.364 //	eka-dravya-upadeSi-tvAt % tAn sADUn saMpracakzate // 2.364 //
   gotrāṇy eva tu tāny āhuḥ $ saṃjñāśaktisamanvayāt &	gotrANi eva tu tAni AhuH $ saMjQA-Sakti-samanvayAt &
   nimittāpekṣaṇaṃ teṣu % svārthe nāvaśyam iṣyate // 2.365 //	nimitta-apekzaNam tezu % sva-arTe na-avaSyam izyate // 2.365 //
   vyavahārāya niyamaḥ $ saṃjñānāṃ saṃjñini kva cit &	vyavahArAya niyamaH $ saMjQAnAm saMjQini kva cit &
   nitya eva tu saṃbandho % ḍitthādiṣu gavādivat // 2.366 //	nityaH eva tu saMbanDaH % xitTa-Adizu gavA-Adi-vat // 2.366 //
   kṛtakatvād anityatvaṃ $ saṃbandhasyopapadyate &	kRtaka-tvAt anitya-tvam $ saMbanDasya-upapadyate &
   saṃjñāyāṃ sā hi puruṣair % yathākāmaṃ niyujyate // 2.367 //	saMjQAyAm sA hi puruzEH % yaTAkAmam niyujyate // 2.367 //
   yathā hi pāṃsulekhānāṃ $ bālakair madhurādayaḥ &	yaTA hi pAMsu-leKAnAm $ bAlakEH maDura-AdayaH &
   saṃjñāḥ kriyante sarvāsu % saṃjñāsv eṣaiva kalpanā // 2.368 //	saMjQAH kriyante sarvAsu % saMjQAsu ezA-eva kalpanA // 2.368 //
   vṛddhyādīnāṃ ca śāstre 'smiñ $ śaktyavacchedalakṣaṇaḥ &	vRdDi-AdInAm ca SAstre asmin $ Sakti-avacCeda-lakzaNaH &
   akṛtrimo hi saṃbandho % viśeṣaṇaviśeṣyavat // 2.369 //	akRtrimaH hi saMbanDaH % viSezaNa-viSezya-vat // 2.369 //
   saṃjñā svarūpam āśritya $ nimitte sati laukikī &	saMjQA sva-rUpam ASritya $ nimitte sati lOkikI &
   kā cit pravartate kā cin % nimittāsaṃnidhāv api // 2.370 //	kA cit pravartate kA cit % nimitta-asaMniDO api // 2.370 //
   śāstre 'pi mahatī saṃjñā $ svarūpopanibandhanā &	SAstre api mahatI saMjQA $ svarUpa-upanibanDanA &
   anumānaṃ nimittasya % saṃnidhāne pratīyate // 2.371 //	anumAnam nimittasya % saMniDAne pratIyate // 2.371 //
   āvṛtter anumānaṃ vā $ sārūpyāt tatra gamyate &	AvRtteH anumAnam vA $ sArUpyAt tatra gamyate &
   śabdabhedānumānaṃ vā % śaktibhedasya vā gatiḥ // 2.372 //	Sabda-Beda-anumAnam vA % Sakti-Bedasya vA gatiH // 2.372 //
   kva cid viṣayabhedena $ kṛtrimā vyavatiṣṭhate &	kva cit vizaya-Bedena $ kRtrimA vyavatizWate &
   saṃkhyāyām ekaviṣayaṃ % vyavasthānaṃ dvayor api // 2.373 //	saMKyAyAm eka-vizayam % vyavasTAnam dvayoH api // 2.373 //
   viṣayaṃ kṛtrimasyāpi $ laukikaḥ kva cid uccaran &	vizayam kRtrimasya-api $ lOkikaH kva cit uccaran &
   vyāpnoti dūrāt saṃbuddhau % tathā hi grahaṇaṃ dvayoḥ // 2.374 //	vyApnoti dUrAt saMbudDO % taTA hi grahaNam dvayoH // 2.374 //
   saṅghaikaśeṣadvandveṣu $ ke cit sāmarthyalakṣaṇam &	saFGa-ekaSeza-dvandvezu $ ke cit sAmarTya-lakzaNam &
   pratyāśrayam avasthānaṃ % kriyāṇāṃ pratijānate // 2.375 //	pratyASrayam avasTAnam % kriyANAm pratijAnate // 2.375 //
   bhojanaṃ phalarūpābhyām $ ekaikasmin samāpyate &	Bojanam Pala-rUpAByAm $ ekEkasmin samApyate &
   anyathā hi vyavasthāne % na tadarthaḥ prakalpate // 2.376 //	anyaTA hi vyavasTAne % na tad-arTaH prakalpate // 2.376 //
   annādānādirūpāṃ ca $ sarve tṛptiphalāṃ bhujim &	anna-AdAna-Adi-rUpAm ca $ sarve tRpti-PalAm Bujim &
   pratyekaṃ pratipadyante % na tu nāṭyakriyām iva // 2.377 //	pratyekam pratipadyante % na tu nAwya-kriyAm iva // 2.377 //
   pādyavat sā vibhāgena $ sāmarthyād avatiṣṭhate &	pAdya-vat sA viBAgena $ sAmarTyAt avatizWate &
   bhujiḥ karoti bhujyarthaṃ % na tantreṇa pradīpavat // 2.378 //	BujiH karoti Buji-arTam % na tantreNa pradIpa-vat // 2.378 //
   dṛśyādis tu kriyaikāpi $ tathābhūteṣu karmasu &	dRSya-AdiH tu kriyA-ekA-api $ taTABUtezu karmasu &
   āvṛttim antareṇāpi % samudāyāśrayā bhavet // 2.379 //	AvRttim antareNa-api % samudAya-ASrayAH Bavet // 2.379 //
   bhinnavyāpārarūpāṇāṃ $ vyavahārādidarśane &	Binna-vyApAra-rUpANAm $ vyavahAra-Adi-darSane &
   kartṝṇāṃ darśanaṃ bhinnaṃ % saṃbhūyārthasya sādhakam // 2.380 //	kartLNAm darSanam Binnam % saMBUya-arTasya sADakam // 2.380 //
   lakṣyasya lokasiddhatvāc $ chāstre liṅgasya darśanāt &	lakzyasya loka-sidDa-tvAt $ CAstre liFgasya darSanAt &
   arthiṣv ādaikṣu bhedena % vṛddhisaṃjñā samāpyate // 2.381 //	arTizu AdEkzu Bedena % vRdDi-saMjQA samApyate // 2.381 //
   śatādānapradhānatvād $ daṇḍane śatakarmake &	Sata-AdAna-praDAna-tvAt $ daNxane Sata-karmake &
   arthināṃ guṇabhede 'pi % saṃkhyeyo 'rtho na bhidyate // 2.382 //	arTinAm guNa-Bede api % saMKyeyaH arTaH na Bidyate // 2.382 //
   saṅghasyaiva vidheyatvāt $ kāryavat pratipādane &	saFGasya-eva viDeya-tvAt $ kArya-vat pratipAdane &
   tatra tantreṇa saṃbandhaḥ % samāsābhyastasaṃjñayoḥ // 2.383 //	tatra tantreNa saMbanDaH % samAsa-aByasta-saMjQayoH // 2.383 //
   lakṣaṇārthā śrutir yeṣāṃ $ kāṃ cid eva kriyāṃ prati &	lakzaNa-arTA SrutiH yezAm $ kAm cit eva kriyAm prati &
   tair vyastaiś ca samastaiś ca % sa dharma upalakṣyate // 2.384 //	tEH vyastEH ca samastEH ca % sa DarmaH upalakzyate // 2.384 //
   vṛṣalair na praveṣṭavyam $ ity etasmin gṛhe yathā &	vRzalEH na pravezwavyam $ iti etasmin gRhe yaTA &
   pratyekaṃ saṃhatānāṃ ca % praveśaḥ pratiṣidhyate // 2.385 //	pratyekam saMhatAnAm ca % praveSaH pratiziDyate // 2.385 //
   saṃbhūya tv arthalipsādi- $ pratiṣedhopadeśane &	saMBUya tu arTa-lipsA-Adi $ pratizeDa-upadeSane &
   pṛthag apratiṣiddhatvāt % pravṛttir na virudhyate // 2.386 //	pRTak apratizidDa-tvAt % pravRttiH na viruDyate // 2.386 //
   vyavāyalakṣaṇārthatvād $ aṭkupvāṅādibhis tathā &	vyavAya-lakzaNa-arTa-tvAt $ awkupvAFa-AdiBiH taTA &
   pratyekaṃ vā samastair vā % ṇatvaṃ na pratiṣidhyate // 2.387 //	pratyekam vA samastEH vA % Na-tvam na pratiziDyate // 2.387 //
   anugrahārthā bhoktṝṇāṃ $ bhujir ārabhyate yadā &	anugraha-arTAH BoktLNAm $ BujiH AraByate yadA &
   deśakālādyabhedena % nānugṛhṇāti tān asau // 2.388 //	deSa-kAla-Adi-aBedena % na-anugRhNAti tAn asO // 2.388 //
   pātrādibhedān nānātvaṃ $ yasyaikasyopadiśyate &	pAtra-Adi-BedAt nAnAtvam $ yasya-ekasya-upadiSyate &
   viparyaye vā bhinnasya % tasyaikatvaṃ prakalpyate // 2.389 //	viparyaye vA Binnasya % tasya-ekatvam prakalpyate // 2.389 //
   saṃhatyāpi ca kurvāṇā $ bhedena pratipāditāḥ &	saMhatya-api ca kurvANAH $ Bedena pratipAditAH &
   svaṃ svaṃ bhojyaṃ vibhāgena % prāptaṃ saṃbhūya bhuñjate // 2.390 //	svam svam Bojyam viBAgena % prAptam saMBUya BuQjate // 2.390 //
   vīpsāyā viṣayābhāvād $ virodhād anyasaṃkhyayā &	vIpsAyAH vizaya-aBAvAt $ viroDAt anya-saMKyayA &
   dvidhā samāptyayogāc ca % śataṃ saṅghe 'vatiṣṭhate // 2.391 //	dviDA samApti-ayogAt ca % Satam saFGe avatizWate // 2.391 //
   bhujir dvandvaikaśeṣābhyāṃ $ yatrānyaiḥ saha śiṣyate &	BujiH dvandva-eka-SezAByAm $ yatra-anyEH saha Sizyate &
   tatrāpi lakṣaṇārthatvād % dvidhā vākyaṃ samāpyate // 2.392 //	tatra-api lakzaNa-arTa-tvAt % dviDA vAkyam samApyate // 2.392 //
   vākyāntarāṇāṃ pratyekaṃ $ samāptiḥ kaiś cid iṣyate &	vAkya-antarANAm pratyekam $ samAptiH kEH cit izyate &
   rūpāntareṇa yuktānāṃ % vākyānāṃ tena saṃgrahaḥ // 2.393 //	rUpa-antareNa yuktAnAm % vAkyAnAm tena saMgrahaH // 2.393 //
   na vākyasyābhidheyāni $ bhedavākyāni kāni cit &	na vAkyasya-aBiDeyAni $ Beda-vAkyAni kAni cit &
   tasmiṃs tūccarite bhedāṃs % tathānyān pratipadyate // 2.394 //	tasmin tu-uccarite BedAn % taTA-anyAn pratipadyate // 2.394 //
   yeṣāṃ samasto vākyārthaḥ $ pratibhedaṃ samāpyate &	yezAm samastaH vAkya-arTaH $ pratiBedam samApyate &
   teṣāṃ tadānīṃ bhinnasya % kiṃ padārthasya sattayā // 2.395 //	tezAm tadAnIm Binnasya % kim padArTasya sat-tayA // 2.395 //
   atha tair eva janitaḥ $ so 'rtho bhinneṣu vartate &	aTa tEH eva janitaH $ saH arTaH Binnezu vartate &
   pūrvasyārthasya tena syād % virodhaḥ saha vā sthitiḥ // 2.396 //	pUrvasya-arTasya tena syAt % viroDaH saha vA sTitiH // 2.396 //
   sahasthitau virodhitvaṃ $ syād viśiṣṭāviśiṣṭayoḥ &	saha-sTitO viroDi-tvam $ syAt viSizwa-aviSizwayoH &
   vyabhicārī tu saṃbandhas % tyāge 'rthasya prasajyate // 2.397 //	vyaBicArI tu saMbanDaH % tyAge arTasya prasajyate // 2.397 //
   ekaḥ sādhāraṇo vācyaḥ $ pratiśabdam avasthitaḥ &	ekaH sADAraNaH vAcyaH $ pratiSabdam avasTitaH &
   saṅghe saṅghiṣu cārthātmā % saṃnidhānanideśakaḥ // 2.398 //	saFGe saFGizu ca-arTa-AtmA % saMniDAna-nideSakaH // 2.398 //
   yathā sādhāraṇe svatvaṃ $ tyāgasya ca phalaṃ dhane &	yaTA sADAraNe sva-tvam $ tyAgasya ca Palam Dane &
   prītiś cāvikalā tadvat % saṃbandho 'rthena tadvatām // 2.399 //	prItiH ca-avikalA tadvat % saMbanDaH arTena tadvatAm // 2.399 //
   varṇānām arthavattāyāṃ $ tenaivārthena tadvati &	varNAnAm arTavat-tAyAm $ tena-eva-arTena tadvati &
   samudāye na caikatvaṃ % bhedena vyavatiṣṭhate // 2.400 //	samudAye na ca-eka-tvam % Bedena vyavatizWate // 2.400 //
   ekenaiva pradīpena $ sarve sādhāraṇaṃ dhanam &	ekena-eva pradIpena $ sarve sADAraNam Danam &
   paśyanti tadvad ekena % supā saṃkhyābhidhīyate // 2.401 //	paSyanti tadvat ekena % supA saMKyA-aBiDIyate // 2.401 //
   nārthavattā pade varṇe $ vākye caivaṃ viśiṣyate &	na-arTavattA pade varNe $ vAkye ca-evam viSizyate &
   abhyāsāt prakramo 'nyas tu % viruddha iva dṛśyate // 2.402 //	aByAsAt prakramaH anyaH tu % virudDaH iva dRSyate // 2.402 //
   viniyogād ṛte śabdo $ na svārthasya prakāśakaḥ &	viniyogAt Rte SabdaH $ na sva-arTasya prakASakaH &
   arthābhidhānasaṃbandham % uktidvāraṃ pracakṣate // 2.403 //	arTa-aBiDAna-saMbanDam % ukti-dvAram pracakzate // 2.403 //
   yathā praṇihitaṃ cakṣur $ darśanāyopakalpate &	yaTA praNihitam cakzuH $ darSanAya-upakalpate &
   tathābhisaṃhitaḥ śabdo % bhavaty arthasya vācakaḥ // 2.404 //	taTA-aBisaMhitaH SabdaH % Bavati arTasya vAcakaH // 2.404 //
   kriyāvyavetaḥ saṃbandho $ dṛṣṭaḥ karaṇakarmaṇoḥ &	kriyA-vyavetaH saMbanDaH $ dRzwaH karaNa-karmaNoH &
   abhidhāniyamas tasmād % abhidhānābhidheyayoḥ // 2.405 //	aBiDA-niyamaH tasmAt % aBiDAna-aBiDeyayoH // 2.405 //
   bahuṣv ekābhidhāneṣu $ sarveṣv ekārthakāriṭu &	bahuzu eka-aBiDAnezu $ sarvezu eka-arTa-kAriwu &
   yat prayoktābhisaṃdhatte % śabdas tatrāvatiṣṭhate // 2.406 //	yat prayoktA-aBisaMDatte % SabdaH tatra-avatizWate // 2.406 //
   āmnāyaśabdān abhyāse $ ke cid āhur anarthakān &	AmnAya-SabdAn aByAse $ ke cit AhuH anarTakAn &
   svarūpamātravṛttiṃś ca % pareṣāṃ pratipādane // 2.407 //	sva-rUpa-mAtra-vRttin ca % parezAm pratipAdane // 2.407 //
   abhidhānakriyāyogād $ arthasya pratipādakān &	aBiDAna-kriyA-yogAt $ arTasya pratipAdakAn &
   niyogabhedān manyante % tān evaikatvadarśinaḥ // 2.408 //	niyoga-BedAn manyante % tAn eva-eka-tva-darSinaH // 2.408 //
   teṣām atyantanānātvaṃ $ nānātvavyavahāriṇaḥ &	tezAm atyanta-nAnA-tvam $ nAnA-tva-vyavahAriNaH &
   akṣādīnām iva prāhur % ekajātisamanvayāt // 2.409 //	akza-AdInAm iva prAhuH % eka-jAti-samanvayAt // 2.409 //
   prayogād abhisaṃdhānam $ anyad eṣu na vidyate &	prayogAt aBisaMDAnam $ anyat ezu na vidyate &
   viṣaye yataśaktitvāt % sa tu tatra vyavasthitaḥ // 2.410 //	vizaye yata-Sakti-tvAt % sa tu tatra vyavasTitaH // 2.410 //
   nānātvasyaiva saṃjñānam $ arthaprakaraṇādibhiḥ &	nAnAtvasya-eva saMjQAnam $ arTa-prakaraNa-AdiBiH &
   na jātv arthāntare vṛttir % anyārthānāṃ kathaṃ ca na // 2.411 //	na jAtu arTa-antare vRttiH % anya-arTAnAm kaTam ca na // 2.411 //
   padarūpaṃ ca yad vākyam $ astitvopanibandhanam &	pada-rUpam ca yat vAkyam $ astitva-upanibanDanam &
   kāmaṃ vimarśas tatrāyaṃ % na vākyāvayave pade // 2.412 //	kAmam vimarSaH tatra-ayam % na vAkya-avayave pade // 2.412 //
   yathaivānarthakair varṇair $ viśiṣṭo 'rtho 'bhidhīyate &	yaTA-eva-anarTakEH varNEH $ viSizwaH arTaH aBiDIyate &
   padair anarthakair evaṃ % viśiṭṭo 'rtho 'bhidhīyate // 2.413 //	padEH anarTakEH evam % viSiwwaH arTaH aBiDIyate // 2.413 //
   yad antarāle jñānaṃ tu $ padārtheṣūpajāyate &	yat antarAle jQAnam tu $ padArTezu-upajAyate &
   pratipatter upāyo 'sau % prakramānavadhāraṇāt // 2.414 //	pratipatteH upAyaH asO % prakramAnavaDAraNAt // 2.414 //
   pūrvair arthair anugato $ yathārthātmā paraḥ paraḥ &	pUrvEH arTEH anugataH $ yaTA-arTa-AtmA paraH paraH &
   saṃsarga eva prakrāntas % tathānyeṣv arthavastuṣu // 2.415 //	saMsargaH eva prakrAntaH % taTA-anyezu arTa-vastuzu // 2.415 //
   aṅgīkṛte tu keṣāṃ cit $ sādhyenārthena sādhane &	aFgIkRte tu kezAm cit $ sADyena-arTena sADane &
   ādhāraniyamārthaiva % sādhanānāṃ punaḥ śrutiḥ // 2.416 //	ADAra-niyama-arTa-eva % sADanAnAm punar SrutiH // 2.416 //
   ādhāre niyamābhāvāt $ tadākṣepo na vidyate &	ADAre niyama-aBAvAt $ tad-AkzepaH na vidyate &
   sāmarthyāt saṃbhavas tasya % śrutis tv anyanivṛttaye // 2.417 //	sAmarTyAt saMBavaH tasya % SrutiH tu anya-nivRttaye // 2.417 //
   kriyā kriyāntarād bhinnā $ niyatādhārasādhanā &	kriyA kriyA-antarAt BinnA $ niyata-ADAra-sADanAH &
   prakrāntā pratipattṝṇāṃ % bhedāḥ saṃbodhahetavaḥ // 2.418 //	prakrAntA pratipattLNAm % BedAH saMboDa-hetavaH // 2.418 //
   avibhāgaṃ tu śabdebhyaḥ $ kramavadbhyo 'padakramam &	aviBAgam tu SabdeByaH $ kramavadByaH apadakramam &
   prakāśate tadanyeṣāṃ % vākyaṃ vākyārtha eva ca // 2.419 //	prakASate tad-anyezAm % vAkyam vAkya-arTaH eva ca // 2.419 //
   svarūpaṃ vidyate yasya $ tasyātmā na nirūpyate &	svarUpam vidyate yasya $ tasya-AtmA na nirUpyate &
   nāsti yasya svarūpaṃ tu % tasyaivātmā nirūpyate // 2.420 //	na-asti yasya svarUpam tu % tasya-eva-AtmA nirUpyate // 2.420 //
   aśabdam apare 'rthasya $ rūpanirdhāraṇaṃ viduḥ &	aSabdam apare arTasya $ rUpa-nirDAraNam viduH &
   arthāvabhāsarūpā ca % śabdebhyo jāyate smṛtiḥ // 2.421 //	arTa-avaBAsa-rUpA ca % SabdeByaH jAyate smRtiH // 2.421 //
   anyathaivāgnisaṃbandhād $ dāhaṃ dagdho 'bhimanyate &	anyaTA-eva-agni-saMbanDAt $ dAham dagDaH aBimanyate &
   anyathā dāhaśabdena % dāhārthaḥ saṃpratīyate // 2.422 //	anyaTA dAha-Sabdena % dAha-arTaH saMpratIyate // 2.422 //
   pṛthaṅniviṣṭatattvānāṃ $ pṛthagarthānupātinām &	pRTak-nivizwa-tattvAnAm $ pRTak-arTa-anupAtinAm &
   indriyāṇāṃ yathā kāryam % ṛte dehān na kalpate // 2.423 //	indriyANAm yaTA kAryam % Rte dehAn na kalpate // 2.423 //
   tathā padānāṃ sarveṣāṃ $ pṛthagarthaniveśinām &	taTA padAnAm sarvezAm $ pRTak-arTa-niveSinAm &
   vākyebhyaḥ pravibhaktānām % arthavattā na vidyate // 2.424 //	vAkyeByaH praviBaktAnAm % arTavat-tA na vidyate // 2.424 //
   saṃsargarūpaṃ saṃsṛṣṭeṣv $ arthavastuṣu gṛhyate &	saMsarga-rUpam saMsRzwezu $ arTa-vastuzu gRhyate &
   nātropākhyāyate tattvam % apadārthasya darśanāt // 2.425 //	na-atra-upAKyAyate tattvam % apadArTasya darSanAt // 2.425 //
   darśanasyāpi yat satyaṃ $ na tathā darśanaṃ sthitam &	darSanasya-api yat satyam $ na taTA darSanam sTitam &
   vastu saṃsargarūpeṇa % tad arūpaṃ nirūpyate // 2.426 //	vastu saMsarga-rUpeNa % tat arUpam nirUpyate // 2.426 //
   astitvenānuṣakto vā $ nivṛttyātmani vā sthitaḥ &	astitvena-anuzaktaH vA $ nivRtti-a-Atmani vA sTitaH &
   artho 'bhidhīyate yasmād % ato vākyaṃ prayujyate // 2.427 //	arTaH aBiDIyate yasmAt % atas vAkyam prayujyate // 2.427 //
   kriyānuṣaṅgeṇa vinā $ na padārthaḥ pratīyate &	kriyA-anuzaFgeNa vinA $ na padArTaH pratIyate &
   satyo vā viparīto vā % vyavahāre na so 'sty ataḥ // 2.428 //	satyaH vA viparItaH vA % vyavahAre na saH asti atas // 2.428 //
   sad ity etat tu yad vākyaṃ $ tad abhūd asti neti vā &	sat iti etat tu yat vAkyam $ tat aBUt asti na-iti vA &
   kriyābhidhānasaṃbandham % antareṇa na gamyate // 2.429 //	kriyA-aBiDAna-saMbanDam % antareNa na gamyate // 2.429 //
   ākhyātapadavācye 'rthe $ sādhanopanibandhane &	AKyAta-pada-vAcye arTe $ sADana-upanibanDane &
   vinā sattvābhidhānena % nākāṅkṣā vinivartate // 2.430 //	vinA sattva-aBiDAnena % na-AkAFkzA vinivartate // 2.430 //
   prādhānyāt tu kriyā pūrvam $ arthasya pravibhajyate &	prADAnyAt tu kriyA pUrvam $ arTasya praviBajyate &
   sādhyaprayuktāny aṅgāni % phalaṃ tasya prayojakam // 2.431 //	sADya-prayuktAni aFgAni % Palam tasya prayojakam // 2.431 //
   prayoktaivābhisaṃdhatte $ sādhyasādhanarūpatām &	prayoktA-eva-aBisaMDatte $ sADya-sADana-rUpa-tAm &
   arthasya cābhisaṃbandha- % kalpanāṃ prasamīhate // 2.432 //	arTasya ca-aBisaMbanDa % kalpanAm prasamIhate // 2.432 //
   pacikriyāṃ karotīti $ karmatvenābhidhīyate &	pacikriyAm karoti-iti $ karma-tvena-aBiDIyate &
   paktiḥ karaṇarūpaṃ tu % sādhyatvena pratīyate // 2.433 //	paktiH karaNa-rUpam tu % sADya-tvena pratIyate // 2.433 //
   yo 'ṃśo yenopakāreṇa $ prayoktṝṇāṃ vivakṣitaḥ &	yaH aMSaH yena-upakAreNa $ prayoktLNAm vivakzitaH &
   arthasya sarvaśaktitvāt % sa tathaiva vyavasthitaḥ // 2.434 //	arTasya sarva-Sakti-tvAt % sa taTA-eva vyavasTitaH // 2.434 //
   ārādvṛttiṣu saṃbandhaḥ $ kadā cid abhidhīyate &	ArAt-vRttizu saMbanDaH $ kadA cit aBiDIyate &
   āśliṣṭo yo 'nupaśliṣṭaḥ % sa kadā cit pratīyate // 2.435 //	ASlizwaH yaH anupaSlizwaH % sa kadA cit pratIyate // 2.435 //
   saṃsṛṣṭānāṃ vibhaktatvaṃ $ saṃsargaś ca vivekinām &	saMsRzwAnAm viBakta-tvam $ saMsargaH ca vivekinAm &
   nānātmakānām ekatvaṃ % nānātvaṃ ca viparyaye // 2.436 //	nAnA-AtmakAnAm eka-tvam % nAnAtvam ca viparyaye // 2.436 //
   sarvātmakatvād arthasya $ nairātmyād vā vyavasthitam &	sarva-Atmaka-tvAt arTasya $ nErAtmyAt vA vyavasTitam &
   atyantayataśaktitvāc % chabda eva nibandhanam // 2.437 //	atyantayata-Sakti-tvAt % CabdaH eva nibanDanam // 2.437 //
   vastūpalakṣaṇaḥ śabdo $ nopakārasya vācakaḥ &	vastu-upalakzaNaH SabdaH $ na-upakArasya vAcakaH &
   na svaśaktiḥ padārthānāṃ % saṃspraṣṭuṃ tena śakyate // 2.438 //	na sva-SaktiH padArTAnAm % saMsprazwum tena Sakyate // 2.438 //
   saṃbandhidharmā saṃyogaḥ $ svaśabdenābhidhīyate &	saMbanDi-DarmA saMyogaH $ sva-Sabdena-aBiDIyate &
   saṃbandhaḥ samavāyas tu % saṃbandhitvena gamyate // 2.439 //	saMbanDaH samavAyaH tu % saMbanDi-tvena gamyate // 2.439 //
   lakṣaṇād vyavatiṣṭhante $ padārthā na tu vastutaḥ &	lakzaNAt vyavatizWante $ padArTAH na tu vastutas &
   upakārāt sa evārthaḥ % kathaṃ cid anugamyate // 2.440 //	upakArAt saH eva-arTaH % kaTam cit anugamyate // 2.440 //
   vākyārtho yo 'bhisaṃbandho $ na tasyātmā kva cit sthitaḥ &	vAkya-arTaH yaH aBisaMbanDaH $ na tasya-AtmA kva cit sTitaH &
   vyavahāre padārthānāṃ % tam ātmānaṃ pracakṣate // 2.441 //	vyavahAre padArTAnAm % tam AtmAnam pracakzate // 2.441 //
   padārthe samudāye vā $ samāpto naiva vā kva cit &	padArTe samudAye vA $ samAptaH na-eva vA kva cit &
   padārtharūpabhedena % tasyātmā pravibhajyate // 2.442 //	padArTa-rUpa-Bedena % tasya-AtmA praviBajyate // 2.442 //
   anvākhyānāya yo bhedaḥ $ pratipattinibandhanam &	anvAKyAnAya yaH BedaH $ pratipatti-nibanDanam &
   sākāṅkṣāvayavaṃ bhede % tenānyad upavarṇyate // 2.443 //	sa-AkAFkza-avayavam Bede % tena-anyat upavarNyate // 2.443 //
   anekaśakter ekasya $ pravibhāgo 'nugamyate &	aneka-SakteH ekasya $ praviBAgaH anugamyate &
   ekārthatvaṃ hi vākyasya % mātrayāpi pratīyate // 2.444 //	eka-arTa-tvam hi vAkyasya % mAtrayA-api pratIyate // 2.444 //
   saṃpratyayārthād bāhyo 'rthaḥ $ sann asan vā vibhajyate &	saMpratyaya-arTAt bAhyaH arTaH $ san asan vA viBajyate &
   bāhyīkṛtya vibhāgas tu % śaktyapoddhāralakṣaṇaḥ // 2.445 //	bAhyIkRtya viBAgaH tu % Sakti-apa-udDAra-lakzaNaH // 2.445 //
   pratyayārthātmaniyatāḥ $ śaktayo na vyavasthitāḥ &	pratyaya-arTa-Atma-niyatAH $ SaktayaH na vyavasTitAH &
   anyatra ca tato rūpaṃ % na tāsām upalabhyate // 2.446 //	anyatra ca tatas rUpam % na tAsAm upalaByate // 2.446 //
   bahuṣv api tiṅanteṣu $ sākāṅkṣeṣv ekavākyatā &	bahuzu api tiFantezu $ sa-AkAFkzezu eka-vAkyatA &
   tiṅā tiṅbhyo nighātasya % paryudāsas tathārthavān // 2.447 //	tiFA tiFByaH niGAtasya % paryudAsaH taTA-arTavAn // 2.447 //
   ekatiṅ yasya vākyaṃ tu $ śāstre niyatalakṣaṇam &	ekatiF yasya vAkyam tu $ SAstre niyata-lakzaNam &
   tasyātiṅgrahaṇenārtho % vākyabhedān na vidyate // 2.448 //	tasya-atiFgrahaNena-arTaH % vAkya-BedAt na vidyate // 2.448 //
   tiṅantāntarayukteṣu $ yuktayukteṣu vā punaḥ &	tiFantA-antara-yuktezu $ yukta-yuktezu vA punar &
   mṛgaḥ paśyata yātīti % bhedābhedau na tiṣṭhataḥ // 2.449 //	mRgaH paSyata yAti-iti % Beda-aBedO na tizWataH // 2.449 //
   itikartavyatārthasya $ sāmarthyād yatra kāṅkṣyate &	itikartavya-tA-arTasya $ sAmarTyAt yatra kAFkzyate &
   aśabdalakṣaṇākāṅkṣaṃ % samāptārthaṃ tad ucyate // 2.450 //	aSabda-lakzaNa-AkAFkzam % samApta-arTam tat ucyate // 2.450 //
   tattvānvākhyānamātre tu $ yāvān artho 'nuṣajyate &	tattva-anvAKyAna-mAtre tu $ yAvAn arTaH anuzajyate &
   vināpi tatprayogeṇa % śruter vākyaṃ samāpyate // 2.451 //	vinA-api tad-prayogeNa % SruteH vAkyam samApyate // 2.451 //
   caṅkramyamāṇo 'dhīṣvātra $ japaṃś caṅkramaṇaṃ kuru &	caFkramyamANaH aDIzva-atra $ japan caFkramaNam kuru &
   tādarthyasyāviśeṣe 'pi % śabdādbhedaḥ pratīyate // 2.452 //	tAdarTyasya-aviSeze api % SabdAt-BedaH pratIyate // 2.452 //
   phalavantaḥ kriyābhedāḥ $ kriyāntaranibandhanāḥ &	PalavantaH kriyA-BedAH $ kriyA-antara-nibanDanAH &
   asaṃkhyātāḥ kramoddeśair % ekākhyātanidarśitāḥ // 2.453 //	asaMKyAtAH krama-uddeSEH % eka-AKyAta-nidarSitAH // 2.453 //
   nivṛttabhedā sarvaiva $ kriyākhyāte 'bhidhīyate &	nivRtta-BedA sarvA-eva $ kriyA-AKyAte aBiDIyate &
   śruter aśakyā bhedānāṃ % pravibhāgaprakalpanā // 2.454 //	SruteH aSakyA BedAnAm % praviBAga-prakalpanA // 2.454 //
   aśvamedhena yakṣyante $ rājānaḥ sattram āsate &	aSvameDena yakzyante $ rAjAnaH sattram Asate &
   brāhmaṇā iti nākhyāta- % rūpād bhedaḥ pratīyate // 2.455 //	brAhmaNAH iti na-AKyAta % rUpAt BedaH pratIyate // 2.455 //
   sakṛc chrutā saptadaśasv $ anāvṛttāpi yā kriyā &	sakRt SrutA saptadaSasu $ anAvRttA-api yA kriyA &
   prājāpatyeṣu sāmarthyāt % sā bhedaṃ pratipadyate // 2.456 //	prAjApatyezu sAmarTyAt % sA Bedam pratipadyate // 2.456 //
   devadattādiṣu bhujiḥ $ pratyekam avatiṣṭhate &	devadatta-Adizu BujiH $ pratyekam avatizWate &
   pratisvatantraṃ vākyaṃ vā % bhedena pratipadyate // 2.457 //	pratisvatantram vAkyam vA % Bedena pratipadyate // 2.457 //
   uccāraṇe tu vākyānām $ anyad rūpaṃ na gṛhyate &	uccAraNe tu vAkyAnAm $ anyat rUpam na gRhyate &
   pratipattau tu bhinnānām % anyad rūpaṃ pratīyate // 2.458 //	pratipattO tu BinnAnAm % anyat rUpam pratIyate // 2.458 //
   ekaṃ grahaṇavākyaṃ ca $ sāmānyenābhidhīyate &	ekam grahaNa-vAkyam ca $ sAmAnyena-aBiDIyate &
   kartarīti yathā tac ca % paśvādiṣu vibhajyate // 2.459 //	kartarI-iti yaTA tat ca % paSu-Adizu viBajyate // 2.459 //
   yady ākāṅkṣā nivarteta $ tadbhūtasya sakṛc chrutau &	yadi AkAFkzAH nivarteta $ tad-BUtasya sakRt SrutO &
   naivānyenābhisaṃbandhaṃ % tad upeyāt kathaṃ ca na // 2.460 //	na-eva-anyena-aBisaMbanDam % tat upeyAt kaTam ca na // 2.460 //
   ekarūpam anekārthaṃ $ tasmād upanibandhanam &	eka-rUpam aneka-arTam $ tasmAt upanibanDanam &
   yonir vibhāgavākyānāṃ % tebhyo 'nanyad iva sthitam // 2.461 //	yoniH viBAga-vAkyAnAm % teByaH ananyat iva sTitam // 2.461 //
   kva cit kriyā vyaktibhāgair $ upakāre pravartate &	kva cit kriyA vyakti-BAgEH $ upakAre pravartate &
   sāmānyabhāga evāsyāḥ % kva cid arthasya sādhakaḥ // 2.462 //	sAmAnya-BAgaH eva-asyAH % kva cit arTasya sADakaH // 2.462 //
   kālabhinnāś ca ye bhedā $ ye cāpy uṣṭrāsikādiṣu &	kAla-BinnAH ca ye BedAH $ ye ca-api uzwrAsikA-Adizu &
   prakrame jātibhāgasya % śabdātmā tair na bhidyate // 2.463 //	prakrame jAti-BAgasya % Sabda-AtmA tEH na Bidyate // 2.463 //
   ekasaṃkhyeṣu bhedeṣu $ bhinnā jātyādibhiḥ kriyāḥ &	eka-saMKyezu Bedezu $ BinnAH jAti-AdiBiH kriyAH &
   bhedena viniyujyante % tacchabdasya sakṛc chrutau // 2.464 //	Bedena viniyujyante % tad-Sabdasya sakRt SrutO // 2.464 //
   akṣādiṣu yathā bhinnā $ bhakṣibhañjidivikriyāḥ &	akza-Adizu yaTA BinnAH $ Bakzi-BaQji-divikriyAH &
   prayogakālābhede 'pi % pratibhedaṃ pṛthak sthitāḥ // 2.465 //	prayoga-kAla-aBede api % pratiBedam pRTak sTitAH // 2.465 //
   akṣāṇāṃ tantriṇāṃ tantram $ upāyas tulyarūpatā &	akzANAm tantriNAm tantram $ upAyaH tulya-rUpa-tA &
   eṣāṃ kramo vibhaktānāṃ % tannibaddhā sakṛc chrutiḥ // 2.466 //	ezAm kramaH viBaktAnAm % tat-nibadDA sakRt SrutiH // 2.466 //
   dvāv apy upāyau śabdānāṃ $ prayoge samavasthitau &	dvO api upAyO SabdAnAm $ prayoge samavasTitO &
   kramo vā yaugapadyaṃ vā % yau loko nātivartate // 2.467 //	kramaH vA yOgapadyam vA % yO lokaH na-ativartate // 2.467 //
   krame vibhajyate rūpaṃ $ yaugapadye na bhidyate &	krame viBajyate rUpam $ yOgapadye na Bidyate &
   kriyā tu yaugapadye 'pi % kramarūpānupātinī // 2.468 //	kriyA tu yOgapadye api % krama-rUpa-anupAtinI // 2.468 //
   bhedasaṃsargaśaktī dve $ śabdād bhinne iva sthite &	Beda-saMsarga-SaktI dve $ SabdAt Binne iva sTite &
   yaugapadye 'py anekena % prayoge bhidyate śrutiḥ // 2.469 //	yOgapadye api anekena % prayoge Bidyate SrutiH // 2.469 //
   abhinno rūpabhedena $ ya eko 'rtho vivakṣitaḥ &	aBinnaH rUpa-Bedena $ yaH ekaH arTaH vivakzitaH &
   tasyāvayavadharmeṇa % samudāyo 'nugṛhyate // 2.470 //	tasya-avayava-DarmeNa % samudAyaH anugRhyate // 2.470 //
   bhedanirvacane tv asya $ pratyekaṃ vā samāpyate &	Beda-nirvacane tu asya $ pratyekam vA samApyate &
   śrutir vacanabhinnā vā % vākyabhede 'vatiṣṭhate // 2.471 //	SrutiH vacana-BinnA vA % vAkya-Bede avatizWate // 2.471 //
   tatraikavacanānto vā $ so 'kṣaśabdaḥ prayujyate &	tatra-eka-vacana-antaH vA $ saH akza-SabdaH prayujyate &
   pratyekaṃ vā bahutvena % pravibhāgo yathāśruti // 2.472 //	pratyekam vA bahu-tvena % praviBAgaH yaTASruti // 2.472 //
   dviṣṭhāni yāni vākyāni $ teṣv apy ekatvadarśinām &	dvizWAni yAni vAkyAni $ tezu api ekatva-darSinAm &
   anekaśakter ekasya % svaśaktiḥ pravibhajyate // 2.473 //	aneka-SakteH ekasya % sva-SaktiH praviBajyate // 2.473 //
   atyantabhinnayor vā syāt $ prayoge tantralakṣaṇaḥ &	atyanta-BinnayoH vA syAt $ prayoge tantra-lakzaNaH &
   upāyas tatra saṃsargaḥ % pratipattṛṣu bhidyate // 2.474 //	upAyaH tatra saMsargaH % pratipattRzu Bidyate // 2.474 //
   bhedenādhigatau pūrvaṃ $ śabdau tulyaśrutī punaḥ &	Bedena-aDigatO pUrvam $ SabdO tulya-SrutI punar &
   tantreṇa pratipattāraḥ % prayoktrā pratipāditāḥ // 2.475 //	tantreNa pratipattAraH % prayoktrA pratipAditAH // 2.475 //
   ekasyāpi vivakṣāyām $ anuniṣpadyate paraḥ &	ekasya-api vivakzAyAm $ anunizpadyate paraH &
   vinābhisaṃdhinā śabdaḥ % śaktirūpaḥ prakāśate // 2.476 //	vinA-aBisaMDinA SabdaH % Sakti-rUpaH prakASate // 2.476 //
   anekā śaktir ekasya $ yugapac chrūyate kva cit &	anekA SaktiH ekasya $ yugapad SrUyate kva cit &
   agniḥ prakāśadāhābhyām % ekatrāpi niyujyate // 2.477 //	agniH prakASa-dAhAByAm % ekatra-api niyujyate // 2.477 //
   āvṛttiśaktibhinnārthe $ vākye sakṛd api śrute &	AvRtti-Sakti-Binna-arTe $ vAkye sakRt api Srute &
   liṅgād vā tantradharmād vā % vibhāgo vyavatiṣṭhate // 2.478 //	liFgAt vA tantra-DarmAt vA % viBAgaH vyavatizWate // 2.478 //
   saṃprasāraṇasaṃjñāyāṃ $ liṅgābhyāṃ varṇavākyayoḥ &	saMprasAraNa-saMjQAyAm $ liFgAByAm varNa-vAkyayoH &
   pravibhāgas tathā sūtra % ekasminn eva jāyate // 2.479 //	praviBAgaH taTA sUtra % ekasmin eva jAyate // 2.479 //
   tathā dvirvacane 'cīti $ tantropāyād alakṣaṇaḥ &	taTA dvis-vacane acI-iti $ tantra-upAyAt alakzaNaH &
   ekaśeṣeṇa nirdeśo % bhāṣya eva pradarśitaḥ // 2.480 //	eka-SezeNa nirdeSaH % BAzyaH eva pradarSitaH // 2.480 //
   prāyeṇa saṃkṣeparucīn $ alpavidyāparigrahān &	prAyeNa saMkzepa-rucIn $ alpa-vidyA-parigrahAn &
   saṃprāpya vaiyākaraṇān % saṃgrahe 'stam upāgate // 2.481 //	saMprApya vEyAkaraNAn % saMgrahe astam upAgate // 2.481 //
   kṛte 'tha pātañjalinā $ guruṇā tīrthadarśinā &	kRte aTa pAtaQjalinA $ guruNA tIrTa-darSinA &
   sarveṣāṃ nyāyabījānāṃ % mahābhāṣye nibandhane // 2.482 //	sarvezAm nyAya-bIjAnAm % mahA-BAzye nibanDane // 2.482 //
   alabdhagādhe gāmbhīryād $ uttāna iva sauṣṭhavāt &	alabDa-gADe gAmBIryAt $ uttAnaH iva sOzWavAt &
   tasminn akṛtabuddhīnāṃ % naivāvāsthita niścayaḥ // 2.483 //	tasmin akRtabudDInAm % na-eva-avAsTita niScayaH // 2.483 //
   vaijisaubhavaharyakṣaiḥ $ śuṣkatarkānusāribhiḥ &	vEji-sOBava-harI-akzEH $ Suzka-tarka-anusAriBiH &
   ārṣe viplāvite granthe % saṃgrahapratikañcuke // 2.484 //	Arze viplAvite granTe % saMgraha-pratikaQcuke // 2.484 //
   yaḥ pātañjaliśiṣyebhyo $ bhraṣṭo vyākaraṇāgamaḥ &	yaH pAtaQjali-SizyeByaH $ BrazwaH vyAkaraNa-AgamaH &
   kālena dākṣiṇātyeṣu % granthamātro vyavasthitaḥ // 2.485 //	kAlena dAkziNAtyezu % granTa-mAtraH vyavasTitaH // 2.485 //
   parvatād āgamaṃ labdhvā $ bhāṣyabījānusāribhiḥ &	parvatAt Agamam labDvA $ BAzya-bIja-anusAriBiH &
   sa nīto bahuśākhatvaṃ % cāndrācāryādibhiḥ punaḥ // 2.486 //	sa nItaH bahu-SAKa-tvam % cAndra-AcArya-AdiBiH punar // 2.486 //
   nyāyaprasthānamārgāṃs tān $ abhyasya svaṃ ca darśanam &	nyAya-prasTAna-mArgAn tAn $ aByasya svam ca darSanam &
   praṇīto guruṇāsmākam % ayam āgamasaṃgrahaḥ // 2.487 //	praNItaH guruNA-asmAkam % ayam Agama-saMgrahaH // 2.487 //
   vartmanām atra keṣāṃ cid $ vastumātram udāhṛtam &	vartmanAm atra kezAm cit $ vastu-mAtram udAhRtam &
   kāṇḍe tṛtīye nyakṣeṇa % bhaviṣyati vicāraṇā // 2.488 //	kANxe tRtIye nyakzeNa % Bavizyati vicAraNA // 2.488 //
   prajñā vivekaṃ labhate $ bhinnair āgamadarśanaiḥ &	prajQA vivekam laBate $ BinnEH Agama-darSanEH &
   kiyad vā śakyam unnetuṃ % svatarkam anudhāvatā // 2.489 //	kiyat vA Sakyam unnetum % svatarkam anuDAvatA // 2.489 //
   tat tad utprekṣamāṇānāṃ $ purāṇair āgamair vinā &	tat tat utprekzamANAnAm $ purANEH AgamEH vinA &
   anupāsitavṛddhānāṃ % vidyā nātiprasīdati // 2.490 //	anupAsita-vRdDAnAm % vidyA na-ati-prasIdati // 2.490 //
   // iti bhartṛharikṛte vākyapadīye vākyakāṇḍaṃ samāptam //	// iti BartR-hari-kRte vAkyapadIye vAkya-kANxam samAptam //
   3. padakāṇḍam	3. padakANxam
   3.1. jātisamuddeśaḥ	3.1. jAti-samuddeSaH
   dvidhā kaiś cit padaṃ bhinnaṃ $ caturdhā pañcadhāpi vā &	dviDA kEH cit padam Binnam $ caturDA paQcaDA-api vA &
   apoddhṛtyaiva vākyebhyaḥ % prakṛtipratyayādivat // 3.1.1 //	apa-udDRtya-eva vAkyeByaH % prakRti-pratyaya-Adi-vat // 3.1.1 //
   padārthānām apoddhāre $ jātir vā dravyam eva vā &	padArTAnAm apodDAre $ jAtiH vA dravyam eva vA &
   padārthau sarvaśabdānāṃ % nityāv evopavarṇitau // 3.1.2 //	padArTO sarva-SabdAnAm % nityO eva-upavarNitO // 3.1.2 //
   keṣāṃ cit sāhacaryeṇa $ jātiḥ śaktyupalakṣaṇam &	kezAm cit sAhacaryeNa $ jAtiH Sakti-upalakzaNam &
   khadirādiṣv aśakteṣu % śaktaḥ pratinidhīyate // 3.1.3 //	Kadira-Adizu aSaktezu % SaktaH pratiniDIyate // 3.1.3 //
   asvātantryaphalo bandhiḥ $ pramāṇādīva śiṣyate &	asvAtantryaPalaH banDiH $ pramANa-Adi-iva Sizyate &
   ato jātyabhidhāne 'pi % śaktihīnaṃ na gṛhyate // 3.1.4 //	atas jAti-aBiDAne api % Sakti-hInam na gRhyate // 3.1.4 //
   saṃśleṣamātraṃ badhnātir $ yadi syāt tu vivakṣitaḥ &	saMSleza-mAtram baDnAtiH $ yadi syAt tu vivakzitaH &
   śaktyāśraye tato liṅgaṃ % pramāṇādyanuśāsanam // 3.1.5 //	Sakti-ASraye tatas liFgam % pramANa-Adi-anuSAsanam // 3.1.5 //
   svajātiḥ prathamaṃ śabdaiḥ $ sarvair evābhidhīyate &	sva-jAtiH praTamam SabdEH $ sarvEH eva-aBiDIyate &
   tato 'rthajātirūpeṣu % tadadhyāropakalpanā // 3.1.6 //	tatas arTa-jAti-rUpezu % tad-aDyAra-upakalpanA // 3.1.6 //
   yathā rakte guṇe tattvaṃ $ kaṣāye vyapadiśyate &	yaTA rakte guNe tattvam $ kazAye vyapadiSyate &
   saṃyogisaṃnikarṣāc ca % vastrādiṣv api gṛhyate // 3.1.7 //	saMyogi-saMnikarzAt ca % vastra-Adizu api gRhyate // 3.1.7 //
   tathā śabdārthasaṃbandhāc $ chabde jātir avasthitā &	taTA Sabda-arTa-saMbanDAt $ Cabde jAtiH avasTitAH &
   vyapadeśe 'rthajātīnāṃ % jātikāryāya kalpate // 3.1.8 //	vyapadeSe arTa-jAtInAm % jAti-kAryAya kalpate // 3.1.8 //
   jātjśabdaikaśeṣe sā $ jātīnāṃ jātir iṣyate &	jAtjSabda-eka-Seze sA $ jAtInAm jAtiH izyate &
   śabdajātaya ity atra % tajjātiḥ śabdajātiṣu // 3.1.9 //	Sabda-jAtayaH iti atra % tad-jAtiH Sabda-jAtizu // 3.1.9 //
   yā śabdajātiśabdeṣu $ śabdebhyo bhinnalakṣaṇā &	yA Sabda-jAti-Sabdezu $ SabdeByaH Binna-lakzaNA &
   jātiḥ sā śabdajātitvam % avyatikramya vartate // 3.1.10 //	jAtiH sA Sabda-jAti-tvam % avyatikramya vartate // 3.1.10 //
   arthajātyabhidhāne 'pi $ sarve jātyabhidhāyinaḥ &	arTa-jAti-aBiDAne api $ sarve jAti-aBiDAyinaH &
   vyāpāralakṣaṇā yasmāt % padārthāḥ samavasthitāḥ // 3.1.11 //	vyApAra-lakzaNAH yasmAt % padArTAH samavasTitAH // 3.1.11 //
   jātau padārthe jātir vā $ viseṣo vāpi jātivat &	jAtO padArTe jAtiH vA $ visezaH vA-api jAti-vat &
   śabdair apekṣyate yasmād % atas te jātivācinaḥ // 3.1.12 //	SabdEH apekzyate yasmAt % atas te jAti-vAcinaH // 3.1.12 //
   dravyadharmā padārthe tu $ dravye sarvo 'rtha ucyate &	dravya-DarmA padArTe tu $ dravye sarvaH arTaH ucyate &
   dravyadharmāśrayād dravyam % ataḥ sarvo 'rtha iṣyate // 3.1.13 //	dravya-Darma-ASrayAt dravyam % atas sarvaH arTaH izyate // 3.1.13 //
   anupravṛttidharmo vā $ jātiḥ syāt sarvajātiṣu &	anupravRtti-DarmaH vA $ jAtiH syAt sarva-jAtizu &
   vyāvṛttidharmasāmānyaṃ % viśeṣe jātir iṣyate // 3.1.14 //	vyAvRtti-Darma-sAmAnyam % viSeze jAtiH izyate // 3.1.14 //
   saṃyogidharmabhedena $ deśe ca parikalpite &	saMyogi-Darma-Bedena $ deSe ca parikalpite &
   teṣu deśeṣu sāmānyam % ākāśasyāpi vidyate // 3.1.15 //	tezu deSezu sAmAnyam % AkASasya-api vidyate // 3.1.15 //
   adeśānāṃ ghaṭādīnāṃ $ deśāḥ saṃbandhino yathā &	adeSAnAm Gawa-AdInAm $ deSAH saMbanDinaH yaTA &
   ākāśasyāpy adeśasya % deśāḥ saṃyoginas tathā // 3.1.16 //	AkASasya-api adeSasya % deSAH saMyoginaH taTA // 3.1.16 //
   bhinnavastvāśrayā buddhiḥ $ saṃyogiṣv anuvartate &	Binna-vastu-ASrayA budDiH $ saMyogizu anuvartate &
   samavāyiṣu bhedasya % grahaṇaṃ vinivartate // 3.1.17 //	samavAyizu Bedasya % grahaNam vinivartate // 3.1.17 //
   ataḥ saṃyogideśānāṃ $ gauṇatvaṃ parikalpyate &	atas saMyogi-deSAnAm $ gONa-tvam parikalpyate &
   avivekāt pradeśebhyo % mukhyatvaṃ samavāyinām // 3.1.18 //	avivekAt pradeSeByaH % muKya-tvam samavAyinAm // 3.1.18 //
   anupravṛttirūpā yā $ prakhyā tām ākṛtiṃ viduḥ &	anupravRtti-rUpA yA $ praKyA tAm AkRtim viduH &
   ke cid vyāvṛttirūpāṃ tu % dravyatvena pracakṣate // 3.1.19 //	ke cit vyAvRtti-rUpAm tu % dravya-tvena pracakzate // 3.1.19 //
   bhinnā iti paropādhir $ abhinnā iti vā punaḥ &	BinnAH iti para-upADiH $ aBinnAH iti vA punar &
   bhāvātmasu prapañco 'yaṃ % saṃsṛṣṭeṣv eva jāyate // 3.1.20 //	BAva-Atmasu prapaQcaH ayam % saMsRzwezu eva jAyate // 3.1.20 //
   naikatvaṃ nāpi nānātvaṃ $ na sattvaṃ na ca nāstitā &	na-ekatvam na-api nAnAtvam $ na sattvam na ca na-astitAH &
   ātmatattveṣu bhāvānām % asaṃsṛṣṭeṣu vidyate // 3.1.21 //	Atma-tattvezu BAvAnAm % asaMsRzwezu vidyate // 3.1.21 //
   sarvaśaktyātmabhūtatvam $ ekasyaiveti nirṇaye &	sarva-Sakti-Atma-BUta-tvam $ ekasya-eva-iti nirNaye &
   bhāvānām ātmabhedasya % kalpanā syād anarthikā // 3.1.22 //	BAvAnAm Atma-Bedasya % kalpanA syAt anarTikA // 3.1.22 //
   tasmād dravyādayaḥ sarvāḥ $ śaktayo bhinnalakṣaṇāḥ &	tasmAt dravya-AdayaH sarvAH $ SaktayaH Binna-lakzaNAH &
   saṃsṛṣṭāḥ puruṣārthasya % sādhikā na tu kevalāḥ // 3.1.23 //	saMsRzwAH puruza-arTasya % sADikAH na tu kevalAH // 3.1.23 //
   yathaiva cendriyādīnām $ ātmabhūtā samagratā &	yaTA-eva ca-indriya-AdInAm $ Atma-BUtA samagra-tA &
   tathā saṃbandhisaṃbandha- % saṃsarge 'pi pratīyate // 3.1.24 //	taTA saMbanDi-saMbanDa % saMsarge api pratIyate // 3.1.24 //
   na tad utpadyate kiṃ cid $ yasya jātir na vidyate &	na tat utpadyate kim cit $ yasya jAtiH na vidyate &
   ātmābhivyaktaye jātiḥ % kāraṇānāṃ prayojikā // 3.1.25 //	Atma-aBivyaktaye jAtiH % kAraNAnAm prayojikA // 3.1.25 //
   kāraṇeṣu padaṃ kṛtvā $ nityānityeṣu jātayaḥ &	kAraNezu padam kRtvA $ nitya-anityezu jAtayaH &
   kva cit kāryeṣv abhivyaktim % upayānti punaḥ punaḥ // 3.1.26 //	kva cit kAryezu aBivyaktim % upayAnti punar punar // 3.1.26 //
   nirvartyamānaṃ yat karma $ jātis tatrāpi sādhanam &	nirvartyamAnam yat karma $ jAtiH tatra-api sADanam &
   svāśrayasyābhinicpattyai % sā kriyāyāḥ prayojikā // 3.1.27 //	sva-ASrayasya-aBinicpattyE % sA kriyAyAH prayojikA // 3.1.27 //
   vidhau vā pratiṣedhe vā $ brāhmaṇatvādi sādhanam &	viDO vA pratizeDe vA $ brAhmaNa-tva-Adi sADanam &
   vyaktyāśritāśritā jāteḥ % saṃkhyājātir viśeṣikā // 3.1.28 //	vyakti-ASrita-ASritA jAteH % saMKyA-jAtiH viSezikAH // 3.1.28 //
   yathā jalādibhir vyaktaṃ $ mukham evābhidhīyate &	yaTA jala-AdiBiH vyaktam $ muKam eva-aBiDIyate &
   tathā dravyair abhivyaktā % jātir evābhidhīyate // 3.1.29 //	taTA dravyEH aBivyaktA % jAtiH eva-aBiDIyate // 3.1.29 //
   yathendriyagato bheda $ indriyagrahaṇād ṛte &	yaTA-indriya-gataH BedaH $ indriya-grahaNAt Rte &
   indriyārtheṣvadṛśyo 'pi % jñānabhedāya kalpate // 3.1.30 //	indriya-arTezu-adRSyaH api % jQAna-BedAya kalpate // 3.1.30 //
   tathātmarūpagrahaṇāt $ keṣāṃ cid vyaktayo vinā &	taTA-Atma-rUpa-grahaNAt $ kezAm cit vyaktayaH vinA &
   sāmānyajñānabhedānām % upayānti nimittatām // 3.1.31 //	sAmAnya-jQAna-BedAnAm % upayAnti nimitta-tAm // 3.1.31 //
   satyāsatyau tu yau bhāgau $ pratibhāvaṃ vyavasthitau &	satya-asatyO tu yO BAgO $ pratiBAvam vyavasTitO &
   satyaṃ yat tatra sā jātir % asatyā vyaktayaḥ smṛtāḥ // 3.1.32 //	satyam yat tatra sA jAtiH % asatyAH vyaktayaH smRtAH // 3.1.32 //
   saṃbandhibhedāt sattaiva $ bhidyamānā gavādiṣu &	saMbanDi-BedAt sattA-eva $ BidyamAnAH gavA-Adizu &
   jātir ity ucyate tasyāṃ % sarve śabdā vyavasthitāḥ // 3.1.33 //	jAtiH iti ucyate tasyAm % sarve SabdAH vyavasTitAH // 3.1.33 //
   tāṃ prātipadikārthaṃ ca $ dhātvarthaṃ ca pracakṣate &	tAm prAtipadikA-arTam ca $ DAtu-arTam ca pracakzate &
   sā nityā sā mahān ātmā % tām āhus tvatalādayaḥ // 3.1.34 //	sA nityA sA mahAn AtmA % tAm AhuH tu-atala-AdayaH // 3.1.34 //
   prāptakramā viśeṣeṣu $ kriyā saivābhidhīyate &	prApta-kramA viSezezu $ kriyA sA-eva-aBiDIyate &
   kramarūpasya saṃhāre % tat sattvam iti kathyate // 3.1.35 //	krama-rUpasya saMhAre % tat sattvam iti kaTyate // 3.1.35 //
   saiva bhāvavikāreu $ ṣaḍ avasthāḥ prapadyate &	sA-eva BAva-vikAreu $ zaw avasTAH prapadyate &
   krameṇa śaktibhiḥ svābhir % evaṃ pratyavabhāsate // 3.1.36 //	krameNa SaktiBiH svABiH % evam pratyavaBAsate // 3.1.36 //
   ātmabhūtaḥ kramo 'py asyā $ yatredaṃ kāladarśanam &	Atma-BUtaH kramaH api asyAH $ yatra-idam kAla-darSanam &
   paurvāparyādirūpeṇa % pravibhaktam iva sthitam // 3.1.37 //	pOrvAparya-Adi-rUpeNa % praviBaktam iva sTitam // 3.1.37 //
   tirobhāvābhyupagame $ bhāvānāṃ saiva nāstitā &	tiroBAva-aByupagame $ BAvAnAm sA-eva na-astitAH &
   labdhakrame tirobhāve % naśyatīti pratīyate // 3.1.38 //	labDa-krame tiroBAve % naSyati-iti pratIyate // 3.1.38 //
   pūrvasmāt pracyutā dharmād $ aprāptā cottaraṃ padam &	pUrvasmAt pracyutA DarmAt $ aprAptA ca-uttaram padam &
   tadantarāle bhedānām % āśrayāj janma kathyate // 3.1.39 //	tad-antarAle BedAnAm % ASrayAt janma kaTyate // 3.1.39 //
   āśrayaḥ svātmamātrā vā $ bhāvā vā vyatirekiṇaḥ &	ASrayaH sva-Atma-mAtrAH vA $ BAvAH vA vyatirekiNaH &
   svaśaktayo vā sattāyā % bhedadarśanahetavaḥ // 3.1.40 //	sva-SaktayaH vA sattAyAH % Beda-darSana-hetavaH // 3.1.40 //
   pṛthivyādiṣv abhivyaktau $ na saṃsthānam apekṣate &	pRTivI-Adizu aBivyaktO $ na saMsTAnam apekzate &
   anucchinnāśrayāj jātir % anitye 'py āśraye sthitā // 3.1.41 //	anucCinna-ASrayAt jAtiH % anitye api ASraye sTitAH // 3.1.41 //
   anucchedyāśrayām eke $ sarvāṃ jātiṃ pracakṣate &	anucCedya-ASrayAm eke $ sarvAm jAtim pracakzate &
   na yaugapadyaṃ pralaye % sarvasyeti vyavasthitāḥ // 3.1.42 //	na yOgapadyam pralaye % sarvasya-iti vyavasTitAH // 3.1.42 //
   prakṛtau pravilīneṣu $ bhedeṣv ekatvadarśinām &	prakRtO pravilInezu $ Bedezu ekatva-darSinAm &
   dravyasattvaṃ prapadyante % svāśrayā eva jātayaḥ // 3.1.43 //	dravya-sattvam prapadyante % sva-ASrayAH eva jAtayaH // 3.1.43 //
   brāhmaṇatvādayo bhāvāḥ $ sarvaprāṇiṣv avasthitāḥ &	brAhmaNa-tva-AdayaH BAvAH $ sarva-prANizu avasTitAH &
   abhivyaktāḥ svakāryāṇāṃ % sādhakā ity api smṛtiḥ // 3.1.44 //	aBivyaktAH sva-kAryANAm % sADakAH iti api smRtiH // 3.1.44 //
   citrādiṣv apy abhivyaktir $ jātīnāṃ kaiś cid iṣyate &	citra-Adizu api aBivyaktiH $ jAtInAm kEH cit izyate &
   prāṇyāśritās tu tāḥ prāptau % nimittaṃ puṇyapāpayoḥ // 3.1.45 //	prANi-ASritAH tu tAH prAptO % nimittam puNya-pApayoH // 3.1.45 //
   jñānaṃ tv asmadviśiṣṭānāṃ $ tāsu sarvendriyaṃ viduḥ &	jQAnam tu asmad-viSizwAnAm $ tAsu sarva-indriyam viduH &
   abhyāsān maṇirūpyādi- % viśeṣeṣv iva tadvidām // 3.1.46 //	aByAsAt maNi-rUpyAdi % viSezezu iva tad-vidAm // 3.1.46 //
   jātyutpalādigandhādau $ bhedatattvaṃ yad āśritam &	jAti-utpala-Adi-ganDa-AdO $ Beda-tattvam yat ASritam &
   tad bhāvapratyayair loke % 'nityatvān nābhidhīyate // 3.1.47 //	tat BAva-pratyayEH loke % anitya-tvAt na-aBiDIyate // 3.1.47 //
   asvaśabdābhidhānās tu $ narasiṃhādijātayaḥ &	asva-Sabda-aBiDAnAH tu $ nara-siMha-Adi-jAtayaH &
   sarūpāvayavevānyā % tāsu śrutir avasthitā // 3.1.48 //	sarUpa-avayava-iva-anyA % tAsu SrutiH avasTitAH // 3.1.48 //
   jātyavasthāparicchede $ saṃkhyā saṃkhyātvam eva vā &	jAti-avasTA-paricCede $ saMKyA saMKyA-tvam eva vA &
   viprakarṣe 'pi saṃsargād % upakārāya kalpate // 3.1.49 //	viprakarze api saMsargAt % upakArAya kalpate // 3.1.49 //
   lakṣaṇā śabdasaṃskāre $ vyāpāraḥ kāryasiddhaye &	lakzaNA Sabda-saMskAre $ vyApAraH kArya-sidDaye &
   saṃkhyākarmādiśaktīnāṃ % śrutisāmye 'pi dṛśyate // 3.1.50 //	saMKyA-karma-Adi-SaktInAm % Sruti-sAmye api dRSyate // 3.1.50 //
   na vinā saṃkhyayā kaś cit $ sattvabhūto 'rtha ucyate &	na vinA saMKyayA kaH cit $ sattva-BUtaH arTaH ucyate &
   ataḥ sarvasya nirdeśe % saṃkhyā syād avivakṣitā // 3.1.51 //	atas sarvasya nirdeSe % saMKyA syAt avivakzitAH // 3.1.51 //
   ekatvaṃ vā bahutvaṃ vā $ keṣāṃ cid avivakṣitam &	eka-tvam vA bahu-tvam vA $ kezAm cit avivakzitam &
   tad dhi jātyabhidhānāya % dvitvaṃ tu syād vivakṣitam // 3.1.52 //	tat Di jAti-aBiDAnAya % dvi-tvam tu syAt vivakzitam // 3.1.52 //
   yady etau vyādhitau syātāṃ $ deyaṃ syād idam auṣadham &	yadi etO vyADitO syAtAm $ deyam syAt idam OzaDam &
   ity evaṃ lakṣaṇe 'rthasya % dvitvaṃ syād avivakṣitam // 3.1.53 //	iti evam lakzaNe arTasya % dvi-tvam syAt avivakzitam // 3.1.53 //
   ekādiśabdavācyāyāḥ $ karmasv aṅgatvam iṣyate &	eka-Adi-Sabda-vAcyAyAH $ karmasu aFga-tvam izyate &
   saṃkhyāyāḥ khanati dvābhyām % iti rūpād dhi sāśritā // 3.1.54 //	saMKyAyAH Kanati dvAByAm % iti rUpAt Di sa-ASritAH // 3.1.54 //
   yajeta paśunety atra $ saṃskārasyāpi saṃbhave &	yajeta paSunA-iti atra $ saMskArasya-api saMBave &
   yathā jātis tathaikatvaṃ % sādhanatvena gamyate // 3.1.55 //	yaTA jAtiH taTA-ekatvam % sADana-tvena gamyate // 3.1.55 //
   liṅgāt tu syād dvitīyādes $ tad ekatvaṃ vivakṣitam &	liFgAt tu syAt dvitIya-AdeH $ tat eka-tvam vivakzitam &
   ekārthaviṣayatve ca % talliṅgaṃ jātisaṃkhyayoḥ // 3.1.56 //	eka-arTa-vizaya-tve ca % tat-liFgam jAti-saMKyayoH // 3.1.56 //
   anyatrāvihitasyaiva $ sa vidhiḥ prathamaṃ paśoḥ &	anyatra-avihitasya-eva $ sa viDiH praTamam paSoH &
   kriyāyām aṅgabhāvaś ca % tat tv etasmād vivakṣitam // 3.1.57 //	kriyAyAm aFga-BAvaH ca % tat tu etasmAt vivakzitam // 3.1.57 //
   grahās tv anyatra vihitā $ bhinnasaṃkhyāḥ pṛthak pṛthak &	grahAH tu anyatra vihitAH $ Binna-saMKyAH pRTak pRTak &
   prājāpatyā navety evam- % ādibhedasamanvitāḥ // 3.1.58 //	prAjApatyAH nava-iti evam % Adi-Beda-samanvitAH // 3.1.58 //
   aṅgatvena pratītānāṃ $ saṃmārge tv aṅgināṃ punaḥ &	aFga-tvena pratItAnAm $ saMmArge tu aFginAm punar &
   nirdeśaṃ prati yā saṃkhyā % sā kathaṃ syād vivakṣitā // 3.1.59 //	nirdeSam prati yA saMKyA % sA kaTam syAt vivakzitAH // 3.1.59 //
   nānyatra vidhir astīti $ saṃskāro nāpi cāṅgitā &	na-anyatra viDiH asti-iti $ saMskAraH na-api ca-aFgitAH &
   hetuḥ saṃkhyāvivakṣāyā % yatnāt sā hi vivakṣitā // 3.1.60 //	hetuH saMKyA-vivakzAyAH % yatnAt sA hi vivakzitAH // 3.1.60 //
   saṃmārjane viśeṣaś ca $ na grahe kva cid āśritaḥ &	saMmArjane viSezaH ca $ na grahe kva cit ASritaH &
   vihītās te ca saṃskāryāḥ % sarveṣām āśrayas tataḥ // 3.1.61 //	vihItAH te ca saMskAryAH % sarvezAm ASrayaH tatas // 3.1.61 //
   pratyāśrayaṃ samāptāyāṃ $ jātāv ekena cet kriyā &	pratyASrayam samAptAyAm $ jAtO ekena ced kriyA &
   paśunā na prakalpeta % tat syād eva prakalpanam // 3.1.62 //	paSunA na prakalpeta % tat syAt eva prakalpanam // 3.1.62 //
   ekena ca prasiddhāyāṃ $ kriyāyāṃ yadi saṃbhavāt &	ekena ca prasidDAyAm $ kriyAyAm yadi saMBavAt &
   paśvantaram upādeyam % upādānam anarthakam // 3.1.63 //	paSu-antaram upAdeyam % upAdAnam anarTakam // 3.1.63 //
   yathaivāhitagarbhāyāṃ $ garbhādhānam anarthakam &	yaTA-eva-Ahita-garBAyAm $ garBADAnam anarTakam &
   tathaikena prasiddhāyāṃ % paśvantaram anarthakam // 3.1.64 //	taTA-ekena prasidDAyAm % paSu-antaram anarTakam // 3.1.64 //
   tāvatārthasya siddhatvād $ ekatvasyāvyatikramam &	tAvatA-arTasya sidDa-tvAt $ ekatvasya-avyatikramam &
   ke cid icchanti na tv atra % saṃkhyāṅgatvena gṛhyate // 3.1.65 //	ke cit icCanti na tu atra % saMKyA-aFga-tvena gRhyate // 3.1.65 //
   dvitīyādi tu yal liṅgam $ uktanyāyānuvādi tat &	dvitIya-Adi tu yat liFgam $ ukta-nyAya-anuvAdi tat &
   nasaṃkhyā sādhanatvena % jātivat tena gamyate // 3.1.66 //	na-saMKyA sADana-tvena % jAti-vat tena gamyate // 3.1.66 //
   anvayavyatirekābhyāṃ $ saṃkhyābhyupagame sati &	anvaya-vyatirekAByAm $ saMKyA-aByupagame sati &
   yuktaṃ yat sādhanatvaṃ syān % na tv anyārthopalakṣaṇam // 3.1.67 //	yuktam yat sADana-tvam syAt % na tu anya-arTa-upalakzaNam // 3.1.67 //
   sādhanatve padārthasya $ sāmarthyaṃ na prahīyate &	sADana-tve padArTasya $ sAmarTyam na prahIyate &
   saṃkhyāvyāpāradharmo 'tas % tena liṅgena gamyate // 3.1.68 //	saMKyA-vyApAra-DarmaH atas % tena liFgena gamyate // 3.1.68 //
   apūrvasya vidheyatvāt $ prādhānyam avasīyate &	apUrvasya viDeya-tvAt $ prADAnyam avasIyate &
   vihitasya parārthatvāc % cheṣabhāvaḥ pratīyate // 3.1.69 //	vihitasya para-arTa-tvAt % Ceza-BAvaH pratIyate // 3.1.69 //
   saṃmārgasya vidheyatvād $ anyatra vihite grahe &	saMmArgasya viDeya-tvAt $ anyatra vihite grahe &
   vidhivākye śrutā saṃkhyā % lakṣaṇāyāṃ na bādhyate // 3.1.70 //	viDi-vAkye SrutA saMKyA % lakzaNAyAm na bADyate // 3.1.70 //
   vidhivākyāntare saṃkhyā $ paśor nāsti virodhinī &	viDi-vAkya-antare saMKyA $ paSoH na-asti viroDinI &
   tasmāt saguṇa evāsau % sahaikatvena gamyate // 3.1.71 //	tasmAt sa-guNaH eva-asO % saha-ekatvena gamyate // 3.1.71 //
   nirjñātadravyasaṃbandhe $ yaḥ karmaṇy upadiśyate &	nirjQAta-dravya-saMbanDe $ yaH karmaNi upadiSyate &
   guṇas tenārthitā tasya % dravyeṇeva pratīyate // 3.1.72 //	guNaH tena-arTitA tasya % dravyeNa-iva pratIyate // 3.1.72 //
   kaś cid eva guṇo dravye $ yathā sāmarthyalakṣaṇaḥ &	kaH cit eva guNaH dravye $ yaTA sAmarTya-lakzaNaH &
   ādhāro 'pi guṇasyaivaṃ % prāptaḥ sāmarthyalakṣaṇaḥ // 3.1.73 //	ADAraH api guNasya-evam % prAptaH sAmarTya-lakzaNaH // 3.1.73 //
   tayos tu pṛthagarthitve $ saṃbandho yaḥ pratīyate &	tayoH tu pRTak-arTi-tve $ saMbanDaH yaH pratIyate &
   na tasminn upaghāto 'sti % kalpyam anyan na cāśrutam // 3.1.74 //	na tasmin upaGAtaH asti % kalpyam anyat na ca-aSrutam // 3.1.74 //
   kriyayā yo 'bhisaṃbandhaḥ $ sa śrutiprāpitas tayoḥ &	kriyayA yaH aBisaMbanDaH $ sa Sruti-prApitaH tayoH &
   āśrayāśrayiṇor vākyān % niyamas tv avatiṣṭhate // 3.1.75 //	ASraya-ASrayiNoH vAkyAn % niyamaH tu avatizWate // 3.1.75 //
   tatra dravyaguṇābhāve $ pratyekaṃ syād vikalpanam &	tatra dravya-guNa-aBAve $ pratyekam syAt vikalpanam &
   śrutiprāpto hi saṃbandho % balavān vākyalakṣaṇāt // 3.1.76 //	Sruti-prAptaH hi saMbanDaH % balavAn vAkya-lakzaNAt // 3.1.76 //
   yadā tu jātiḥ śaktir vā $ kriyāṃ praty upadiśyate &	yadA tu jAtiH SaktiH vA $ kriyAm prati upadiSyate &
   sāmarthyāt saṃnidhīyete % tatra dravyaguṇau tadā // 3.1.77 //	sAmarTyAt saMniDIyete % tatra dravya-guNO tadA // 3.1.77 //
   jātīnāṃ ca guṇānāṃ ca $ tulye 'ṅgatve kriyāṃ prati &	jAtInAm ca guNAnAm ca $ tulye aFga-tve kriyAm prati &
   guṇāḥ pratinidhīyante % chāgādīnāṃ na jātayaḥ // 3.1.78 //	guNAH pratiniDIyante % CAga-AdInAm na jAtayaH // 3.1.78 //
   vyaktiśakteḥ samāsannā $ jātayo na tathā guṇāḥ &	vyakti-SakteH samAsannAH $ jAtayaH na taTA guNAH &
   sākṣād dravyaṃ kriyāyogi % guṇas tasmād vikalpate // 3.1.79 //	sAkzAt dravyam kriyA-yogi % guNaH tasmAt vikalpate // 3.1.79 //
   sāmyenānyatarābhāve $ vikalpaḥ kaiś cid iṣyate &	sAmyena-anyatara-aBAve $ vikalpaH kEH cit izyate &
   atadguṇo 'taś chāgaḥ syān % meṣo vā tadguṇo bhavet // 3.1.80 //	atad-guNaH atas CAgaH syAt % mezaH vA tad-guNaH Bavet // 3.1.80 //
   jāter āśritasaṃkhyāyāḥ $ pravṛttir upalabhyate &	jAteH ASrita-saMKyAyAH $ pravRttiH upalaByate &
   saṃkhyāviśeṣam utsṛjya % kva cit saiva pravartate // 3.1.81 //	saMKyA-viSezam utsRjya % kva cit sA-eva pravartate // 3.1.81 //
   parāṅgabhūtaṃ sāmānyaṃ $ yujyate dravyasaṃkhyayā &	para-aFga-BUtam sAmAnyam $ yujyate dravya-saMKyayA &
   svārthaṃ pravartamānaṃ tu % na saṃkhyām avalambate // 3.1.82 //	sva-arTam pravartamAnam tu % na saMKyAm avalambate // 3.1.82 //
   yajeta paśunety atra $ yajyarthāyāṃ paśuśrutau &	yajeta paSunA-iti atra $ yaji-arTAyAm paSu-SrutO &
   kṛtārthaikena paśunā % pradhānaṃ bhavati kriyā // 3.1.83 //	kRtArTa-ekena paSunA % praDAnam Bavati kriyA // 3.1.83 //
   yāvatāṃ saṃbhavo yasya $ sa kuryāt tāvatāṃ yadi &	yAvatAm saMBavaH yasya $ sa kuryAt tAvatAm yadi &
   ālambhanaṃ guṇais tena % pradhānaṃ syāt prayojitam // 3.1.84 //	AlamBanam guNEH tena % praDAnam syAt prayojitam // 3.1.84 //
   saṃmṛjyamānatantre tu $ grahe yatra kriyāśrutiḥ &	saMmRjyamAna-tantre tu $ grahe yatra kriyA-SrutiH &
   saṃkhyāviśeṣagrahaṇaṃ % naiva tatrādriyāmahe // 3.1.85 //	saMKyA-viSeza-grahaNam % na-eva tatra-AdriyAmahe // 3.1.85 //
   śiṣyamāṇapare vākye $ yad ekagrahaṇaṃ kṛtam &	SizyamANa-pare vAkye $ yat eka-grahaNam kRtam &
   śeṣe viśiṣṭasaṃkhye 'pi % vyaktaṃ talliṅgadarśanam // 3.1.86 //	Seze viSizwa-saMKye api % vyaktam tad-liFga-darSanam // 3.1.86 //
   samāsapratyayavidhau $ yathā nipatitā śrutiḥ &	samAsa-pratyaya-viDO $ yaTA nipatitA SrutiH &
   guṇānāṃ paratantrāṇāṃ % nyāyenaivopapadyate // 3.1.87 //	guNAnAm paratantrANAm % nyAyena-eva-upapadyate // 3.1.87 //
   guṇe 'pi nāṅgīkriyate $ pradhānāntarasiddhaye &	guNe api na-aFgIkriyate $ praDAna-antara-sidDaye &
   saṃkhyā kartā tathā karmaṇy % aviśiṣṭaḥ pratīyate // 3.1.88 //	saMKyA kartA taTA karmaNi % aviSizwaH pratIyate // 3.1.88 //
   yasyānyasya prasaktasya $ niyamārthā punaḥ śrutiḥ &	yasya-anyasya prasaktasya $ niyama-arTA punar SrutiH &
   sarūpasamudāyāt tu % vibhaktir yā vidhīyate // 3.1.89 //	sarUpa-samudAyAt tu % viBaktiH yA viDIyate // 3.1.89 //
   nivṛttau caritārthatvāt $ saṃkhyā tatrāvivakṣitā &	nivRttO caritArTa-tvAt $ saMKyA tatra-avivakzitA &
   ekas tatrārthavān siddhaḥ % samudāyasya vācakaḥ // 3.1.90 //	ekaH tatra-arTavAn sidDaH % samudAyasya vAcakaH // 3.1.90 //
   pratyayasya pradhānasya $ samāsasyāpi vā vidhau &	pratyayasya praDAnasya $ samAsasya-api vA viDO &
   siddhaḥ saṃkhyāvivakṣāyāṃ % sarvathānugraho guṇe // 3.1.91 //	sidDaH saMKyA-vivakzAyAm % sarvaTA-anugrahaH guNe // 3.1.91 //
   abhedarūpaṃ sādṛśyam $ ātmabhūtāś ca śaktayaḥ &	aBeda-rUpam sAdRSyam $ Atma-BUtAH ca SaktayaH &
   jātiparyāyavācitvam % eṣām apy upavarṇyate // 3.1.92 //	jAti-paryAya-vAci-tvam % ezAm api upavarNyate // 3.1.92 //
   daṇḍopāditsayā daṇḍaṃ $ yady api pratipadyate &	daNxa-upAditsayA daNxam $ yadi api pratipadyate &
   na tasmād eva sāmarthyāt % sa daṇḍīti pratīyate // 3.1.93 //	na tasmAt eva sAmarTyAt % sa daNxI-iti pratIyate // 3.1.93 //
   necchānimittād icchāvān $ iti jñānaṃ pravartate &	na-icCA-nimittAt icCAvAn $ iti jQAnam pravartate &
   tasmāt saty api sāmarthye % buddhir arthāntarāśrayā // 3.1.94 //	tasmAt sati api sAmarTye % budDiH arTa-antara-ASrayAH // 3.1.94 //
   svabhāvo 'vyapadeśyo vā $ sāmarthyaṃ vāvatiṣṭhate &	svaBAvaH avyapadeSyaH vA $ sAmarTyam vA-avatizWate &
   sarvasyānte yatas tasmād % vyavahāro na kalpate // 3.1.95 //	sarvasya-ante yatas tasmAt % vyavahAraH na kalpate // 3.1.95 //
   yadā bhedān parityajya $ buddhyaika iva gṛhyate &	yadA BedAn parityajya $ budDyA-ekaH iva gRhyate &
   vyaktyātmaiva tadā tatra % buddhir ekā pravartate // 3.1.96 //	vyakti-AtmA-eva tadA tatra % budDiH ekA pravartate // 3.1.96 //
   bhedarūpair anusyūtaṃ $ yadaikam iva manyate &	Beda-rUpEH anusyUtam $ yadA-ekam iva manyate &
   samūhāvagrahā buddhir % bahubhyo jāyate tadā // 3.1.97 //	samUha-avagrahA budDiH % bahuByaH jAyate tadA // 3.1.97 //
   yadā sahavivakṣāyām $ ekabuddhinibandhanaḥ &	yadA saha-vivakzAyAm $ eka-budDi-nibanDanaH &
   baddhāvayavavicchedaḥ % samudāyo 'bhidhīyate // 3.1.98 //	badDa-avayava-vicCedaH % samudAyaH aBiDIyate // 3.1.98 //
   pratikriyaṃ samāptatvād $ eko bhedasamanvitaḥ &	pratikriyam samApta-tvAt $ ekaH Beda-samanvitaH &
   dvandve dvitvādibhedena % tadāsāv upagamyate // 3.1.99 //	dvandve dvi-tva-Adi-Bedena % tadA-asO upagamyate // 3.1.99 //
   sakṛtpravṛttāv ekatvam $ āvṛttau sadṛśātmatām &	sakRt-pravRttO eka-tvam $ AvRttO sadRSa-Atma-tAm &
   bhinnātmakānāṃ vyaktīnāṃ % bhedāpohāt prapadyate // 3.1.100 //	Binna-AtmakAnAm vyaktInAm % Beda-apohAt prapadyate // 3.1.100 //
   anupravṛtteti yathā- $ -bhinnā buddhiḥ pratīyate &	anupravRttA-iti yaTA $ -BinnA budDiH pratIyate &
   artho vyāvṛttarūpo 'pi % tathā tattvena gṛhyate // 3.1.101 //	arTaH vyAvRtta-rUpaH api % taTA tattvena gRhyate // 3.1.101 //
   sarūpāṇāṃ ca sarveṣāṃ $ na bhedopanipātinaḥ &	sarUpANAm ca sarvezAm $ na Beda-upanipAtinaH &
   vidyante vācakāḥ śabdā % nāpi bhedo 'vadhāryate // 3.1.102 //	vidyante vAcakAH SabdAH % na-api BedaH avaDAryate // 3.1.102 //
   jñānaśabdārthaviṣayā $ viśeṣā ye vyavasthitāḥ &	jQAna-Sabda-arTa-vizayAH $ viSezAH ye vyavasTitAH &
   teṣāṃ duravadhāratvāj % jñānādyekatvadarśanam // 3.1.103 //	tezAm duravaDAra-tvAt % jQAna-Adi-ekatva-darSanam // 3.1.103 //
   jñāneṣv api yathārtheṣu $ tathā sarveṣu jātayaḥ &	jQAnezu api yaTArTezu $ taTA sarvezu jAtayaH &
   saṃsargadarśane santi % tāś cārthasya prasādhikāḥ // 3.1.104 //	saMsarga-darSane santi % tAH ca-arTasya prasADikAH // 3.1.104 //
   jñeyastham eva sāmānyaṃ $ jñānānām upakārakam &	jQeya-sTam eva sAmAnyam $ jQAnAnAm upakArakam &
   na jātu jñeyavaj jñānaṃ % pararūpeṇa rūpyate // 3.1.105 //	na jAtu jQeya-vat jQAnam % para-rUpeNa rUpyate // 3.1.105 //
   yathā jyotiḥ prakāśena $ nānyenābhiprakāśyate &	yaTA jyotiH prakASena $ na-anyena-aBiprakASyate &
   jñānākāras tathānyena % na jñānenopagṛhyate // 3.1.106 //	jQAna-AkAraH taTA-anyena % na jQAnena-upagRhyate // 3.1.106 //
   na cātmasamavetasya $ sāmānyasyāvadhāraṇe &	na ca-Atma-samavetasya $ sAmAnyasya-avaDAraNe &
   jñānaśaktiḥ samarthā syāj % jñātasyānyasya vastunaḥ // 3.1.107 //	jQAnaSaktiH samarTA syAt % jQAtasya-anyasya vastunaH // 3.1.107 //
   ayaugapadye jñānānām $ asyety agrahaṇaṃ na ca &	ayOgapadye jQAnAnAm $ asya-iti agrahaNam na ca &
   yathopalabdhi smaraṇam % upalabdhe ca jāyate // 3.1.108 //	yaTA-upalabDi smaraNam % upalabDe ca jAyate // 3.1.108 //
   ghaṭajñānam iti jñānaṃ $ ghaṭajñānavilakṣaṇam &	Gawa-jQAnam iti jQAnam $ Gawa-jQAna-vilakzaNam &
   ghaṭa ity api yaj jñānaṃ % viṣayopanipāti tat // 3.1.109 //	GawaH iti api yat jQAnam % vizaya-upanipAti tat // 3.1.109 //
   yato viṣayarūpeṇa $ jñānarūpaṃ na gṛhyate &	yatas vizaya-rUpeNa $ jQAna-rUpam na gRhyate &
   artharūpaviviktaṃ ca % svarūpaṃ nāvadhāryate // 3.1.110 //	arTa-rUpa-viviktam ca % svarUpam na-avaDAryate // 3.1.110 //
   //iti jātisamuddeśaḥ //	//-iti jAti-samuddeSaH //
   3.2 dravyasamuddeśaḥ	3.2 dravya-samuddeSaH
   ātmā vastu svabhāvaś ca $ śarīraṃ tattvam ity api &	AtmA vastu svaBAvaH ca $ SarIram tattvam iti api &
   dravyam ity asya paryāyās % tac ca nityam iti smṛtam // 3.2.1 //	dravyam iti asya paryAyAH % tat ca nityam iti smRtam // 3.2.1 //
   satyaṃ vastu tadākārair $ asatyair avadhāryate &	satyam vastu tad-AkArEH $ asatyEH avaDAryate &
   asatyopādhibhiḥ śabdaiḥ % satyam evābhidhīyate // 3.2.2 //	asatya-upADiBiH SabdEH % satyam eva-aBiDIyate // 3.2.2 //
   adhruveṇa nimittena $ devadattagṛhaṃ yathā &	aDruveNa nimittena $ devadatta-gRham yaTA &
   gṛhītaṃ gṛhaśabdena % śuddham evābhidhīyate // 3.2.3 //	gRhItam gRha-Sabdena % SudDam eva-aBiDIyate // 3.2.3 //
   suvarṇādi yathā yuktaṃ $ svair ākārair apāyibhiḥ &	suvarNa-Adi yaTA yuktam $ svEH AkArEH apAyiBiH &
   rucakādyabhidhānānāṃ % śuddham evaiti vācyatām // 3.2.4 //	rucaka-Adi-aBiDAnAnAm % SudDam eva-eti vAcya-tAm // 3.2.4 //
   ākāraiś ca vyavacchedāt $ sārvārthyam avarudhyate &	AkArEH ca vyavacCedAt $ sArvArTyam avaruDyate &
   yathaiva cakṣurādīnāṃ % sāmarthyaṃ nālikādibhiḥ // 3.2.5 //	yaTA-eva cakzuH-AdInAm % sAmarTyam nAlika-AdiBiH // 3.2.5 //
   teṣv ākāreṣu yaḥ śabdas $ tathābhūteṣu vartate &	tezu AkArezu yaH SabdaH $ taTABUtezu vartate &
   tattvātmakatvāt tenāpi % nityam evābhidhīyate // 3.2.6 //	tattva-Atmaka-tvAt tena-api % nityam eva-aBiDIyate // 3.2.6 //
   na tattvātattvayor bheda $ iti vṛddhebhya āgamaḥ &	na tattva-atattvayoH BedaH $ iti vRdDeByaH AgamaH &
   atattvam iti manyante % tattvam evāvicāritam // 3.2.7 //	atattvam iti manyante % tattvam eva-avicAritam // 3.2.7 //
   vikalparūpaṃ bhajate $ tattvam evāvikalpitam &	vikalpa-rUpam Bajate $ tattvam eva-avikalpitam &
   na cātra kālabhedo 'sti % kālabhedaś ca gṛhyate // 3.2.8 //	na ca-atra kAla-BedaH asti % kAlaBedaH ca gRhyate // 3.2.8 //
   yathā viṣayadharmāṇāṃ $ jñāne 'tyantam asaṃbhavaḥ &	yaTA vizaya-DarmANAm $ jQAne atyantam asaMBavaH &
   tadātmeva ca tat siddham % atyantam atadātmakam // 3.2.9 //	tat-AtmA-iva ca tat sidDam % atyantam atada-Atmakam // 3.2.9 //
   tathā vikārarūpāṇāṃ $ tattve 'tyantam asaṃbhavaḥ &	taTA vikAra-rUpANAm $ tattve atyantam asaMBavaH &
   tadātmeva ca tat tattvam % atyantam atadātmakam // 3.2.10 //	tat-AtmA-iva ca tat tattvam % atyantam atada-Atmakam // 3.2.10 //
   sat yam ākṛtisaṃhāre $ yad ante vyavatiṣṭhate &	sat yam AkRti-saMhAre $ yat ante vyavatizWate &
   tan nityaṃ śabdavācyaṃ tac % chabdāt tac ca na bhidyate // 3.2.11 //	tat nityam Sabda-vAcyam tat % CabdAt tat ca na Bidyate // 3.2.11 //
   na tad asti na tan nāsti $ na tad ekaṃ na tat pṛthak &	na tat asti na tat na-asti $ na tat ekam na tat pRTak &
   na saṃsṛṣṭaṃ vibhaktaṃ na % vikṛtaṃ na na cānyathā // 3.2.12 //	na saMsRzwam viBaktam na % vikRtam na na ca-anyaTA // 3.2.12 //
   tan nāsti vidyate tac ca $ tad ekaṃ tat pṛthak pṛthak &	tat na-asti vidyate tat ca $ tat ekam tat pRTak pRTak &
   saṃsṛṣṭaṃ ca vibhaktaṃ ca % vikṛtaṃ tat tad anyathā // 3.2.13 //	saMsRzwam ca viBaktam ca % vikRtam tat tat anyaTA // 3.2.13 //
   tasya śabdārthasaṃbandha- $ rūpam ekasya dṛśyate &	tasya Sabda-arTa-saMbanDa $ rUpam ekasya dRSyate &
   tad dṛśyaṃ darśanaṃ draṣṭā % darśane ca prayojanam // 3.2.14 //	tat dRSyam darSanam drazwA % darSane ca prayojanam // 3.2.14 //
   vikārāpagame satyaṃ $ suvarṇaṃ kuṇḍale yathā &	vikAra-apagame satyam $ suvarNam kuNxale yaTA &
   vikārāpagame satyāṃ % tathāhuḥ prakṛtiṃ parām // 3.2.15 //	vikAra-apagame satyAm % taTA-AhuH prakRtim parAm // 3.2.15 //
   vācyā sā sarvaśabdānāṃ $ śabdāś ca na pṛthak tataḥ &	vAcyA sA sarva-SabdAnAm $ SabdAH ca na pRTak tatas &
   apṛthaktve ca saṃbandhas % tayor nānātmanor iva // 3.2.16 //	apRTaktve ca saMbanDaH % tayoH nAnA-AtmanoH iva // 3.2.16 //
   ātmā paraḥ priyo dveṣyo $ vaktā vācyaṃ prayojanam &	AtmA paraH priyaH dvezyaH $ vaktA vAcyam prayojanam &
   viruddhāni yathaikasya % svapne rūpāṇi cetasaḥ // 3.2.17 //	virudDAni yaTA-ekasya % svapne rUpANi cetasaH // 3.2.17 //
   ajanmani tathā nitye $ paurvāparyavivarjite &	ajanmani taTA nitye $ pOrvAparya-vivarjite &
   tattve janmādirūpatvaṃ % viruddham upalabhyate // 3.2.18 //	tattve janma-Adi-rUpa-tvam % virudDam upalaByate // 3.2.18 //
   // iti dravyasamuddeśaḥ //	// iti dravya-samuddeSaH //
   3.3 saṃbandhasamuddeśaḥ	3.3 saMbanDa-samuddeSaH
   jñānaṃ prayoktur bāhyo 'rthaḥ $ svarūpaṃ ca pratīyate &	jQAnam prayoktuH bAhyaH arTaH $ svarUpam ca pratIyate &
   śabdair uccaritais teṣāṃ % saṃbandhaḥ samavasthitaḥ // 3.3.1 //	SabdEH uccaritEH tezAm % saMbanDaH samavasTitaH // 3.3.1 //
   pratipattur bhavaty arthe $ jñāne vā saṃśayaḥ kva cit &	pratipattuH Bavati arTe $ jQAne vA saMSayaH kva cit &
   svarūpeṣūpalabhyeṣu % vyabhicāro na vidyate // 3.3.2 //	sva-rUpezu-upalaByezu % vyaBicAraH na vidyate // 3.3.2 //
   asyāyaṃ vācako vācya $ iti ṣaṣṭhyā pratīyate &	asya-ayam vAcakaH vAcyaH $ iti zazWyA pratIyate &
   yogaḥ śabdārthayos tattvam % apy ato vyapadiśyate // 3.3.3 //	yogaH Sabda-arTayoH tattvam % api atas vyapadiSyate // 3.3.3 //
   nābhidhānaṃ svadharmeṇa $ saṃbandhasyāsti vācakam &	na-aBiDAnam svaDarmeNa $ saMbanDasya-asti vAcakam &
   atyantaparatantratvād % rūpaṃ nāsyāpadiśyate // 3.3.4 //	atyanta-paratantra-tvAt % rUpam na-asya-apadiSyate // 3.3.4 //
   upakārāt sa yatrāsti $ dharmas tatrānugamyate &	upakArAt sa yatra-asti $ DarmaH tatra-anugamyate &
   śaktīnām api sā śaktir % guṇānām apy asau guṇaḥ // 3.3.5 //	SaktInAm api sA SaktiH % guNAnAm api asO guNaH // 3.3.5 //
   taddharmaṇos tu tācchabdyaṃ $ saṃyogasamavāyayoḥ &	tad-DarmaNoH tu tAt-Sabdyam $ saMyoga-samavAyayoH &
   tayor apy upakārārthā % niyatās tadupādhayaḥ // 3.3.6 //	tayoH api upakAra-arTAH % niyatAH tad-upADayaH // 3.3.6 //
   kā cid eva hi sāvasthā $ kāryaprasavasūcitā &	kA cit eva hi sA-avasTA $ kArya-prasava-sUcitA &
   kasya cit kena cid yasyāṃ % saṃyoga upajāyate // 3.3.7 //	kasya cit kena cit yasyAm % saMyogaH upajAyate // 3.3.7 //
   nirātmakānām utpattau $ niyamaḥ kva cid eva yaḥ &	nirAtmakAnAm utpattO $ niyamaH kva cit eva yaH &
   tenaivāvyapavargaś ca % prāptyabhede sa yatkṛtaḥ // 3.3.8 //	tena-eva-avyapavargaH ca % prApti-aBede sa yad-kRtaH // 3.3.8 //
   ātmāntarasya yenātmā $ tadātmevāvadhāryate &	Atma-antarasya yena-AtmA $ tadA-AtmA-iva-avaDAryate &
   yataś caikatvanānātvaṃ % tattvaṃ nādhyavasīyate // 3.3.9 //	yatas ca-eka-tva-nAnAtvam % tattvam na-aDyavasIyate // 3.3.9 //
   tāṃ śaktiṃ samavāyākhyāṃ $ śaktīnām upakāriṇīm &	tAm Saktim samavAya-AKyAm $ SaktInAm upakAriNIm &
   bhedābhedāv atikrāntām % anyathaiva vyavasthitām // 3.3.10 //	Beda-aBedO atikrAntAm % anyaTA-eva vyavasTitAm // 3.3.10 //
   dharmaṃ sarvapadārthānām $ atītaḥ sarvalakṣaṇaḥ &	Darmam sarva-padArTAnAm $ atItaH sarva-lakzaNaH &
   anugṛhṇāti saṃbandha % iti pūrvebhya āgamaḥ // 3.3.11 //	anugRhNAti saMbanDaH % iti pUrveByaH AgamaH // 3.3.11 //
   padārthīkṛta evānyaiḥ $ sarvatrābhyupagamyate &	padArTIkRtaH eva-anyEH $ sarvatra-aByupagamyate &
   saṃbandhas tena śabdārthaḥ % pravibhaktuṃ na śakyate // 3.3.12 //	saMbanDaH tena Sabda-arTaH % praviBaktum na Sakyate // 3.3.12 //
   samavāyāt sva ādhāraḥ $ svā ca jātiḥ pratīyate &	samavAyAt sve ADAraH $ svA ca jAtiH pratIyate &
   ekārthasamavāyāt tu % guṇāḥ svādhāra eva ye // 3.3.13 //	eka-arTa-samavAyAt tu % guNAH sva-ADAraH eva ye // 3.3.13 //
   dravyatvasattāsaṃyogāḥ $ svānyādhāropabandhanāḥ &	dravya-tva-sattA-saMyogAH $ svAni-ADAra-upabanDanAH &
   tatpradeśavibhāgāś ca % guṇā dvitvādayaś ca ye // 3.3.14 //	tad-pradeSa-viBAgAH ca % guNAH dvi-tva-AdayaH ca ye // 3.3.14 //
   ke cit svāśrayasaṃyuktāḥ $ ke cit tatsamavāyinaḥ &	ke cit sva-ASraya-saMyuktAH $ ke cit tad-samavAyinaH &
   saṃyuktasamaveteṣu % samavetās tathāpare // 3.3.15 //	saMyukta-samavetezu % samavetAH taTA-apare // 3.3.15 //
   svāśrayeṇa tu saṃyuktaiḥ $ saṃyuktaṃ vibhu gamyate &	sva-ASrayeNa tu saMyuktEH $ saMyuktam viBu gamyate &
   samavāyasya saṃbandho % nāparas tatra dṛśyate // 3.3.16 //	samavAyasya saMbanDaH % na-aparaH tatra dRSyate // 3.3.16 //
   saṃbandhasyāviśiṣṭatvān $ na cātra niyamo bhavet &	saMbanDasya-aviSizwa-tvAt $ na ca-atra niyamaH Bavet &
   tasmāc chabdārthayor naivaṃ % saṃbandhaḥ parikalpyate // 3.3.17 //	tasmAt Sabda-arTayoH na-evam % saMbanDaH parikalpyate // 3.3.17 //
   adṛṣṭavṛttilābhena $ yathā saṃyoga ātmanaḥ &	adRzwa-vRtti-lABena $ yaTA saMyogaH AtmanaH &
   kva cit svasvāmiyogākhyo % 'bhede 'nyatrāpi sa kramaḥ // 3.3.18 //	kva cit sva-svAmi-yoga-AKyaH % aBede anyatra-api sa kramaH // 3.3.18 //
   prāptiṃ tu samavāyākhyāṃ $ vācyadharmātivartinīm &	prAptim tu samavAya-AKyAm $ vAcya-Darma-ativartinIm &
   prayoktā pratipattā vā % na śabdair anugacchati // 3.3.19 //	prayoktA pratipattA vA % na SabdEH anugacCati // 3.3.19 //
   avācyam iti yad vācyaṃ $ tad avācyatayā yadā &	avAcyam iti yat vAcyam $ tat avAcya-tayA yadA &
   vācyam ity avasīyeta % vācyam eva tadā bhavet // 3.3.20 //	vAcyam iti avasIyeta % vAcyam eva tadA Bavet // 3.3.20 //
   athāpy avācyam ity evaṃ $ na tad vācyaṃ pratīyate &	aTa-api avAcyam iti evam $ na tat vAcyam pratIyate &
   vivakṣitāsya yāvasthā % saiva nādhyavasīyate // 3.3.21 //	vivakzitA-asya yA-avasTA % sA-eva na-aDyavasIyate // 3.3.21 //
   tathānyathā sarvathā ca $ yasyāvācyatvam ucyate &	taTA-anyaTA sarvaTA ca $ yasya-avAcya-tvam ucyate &
   tatrāpi naiva sāvasthā % taiḥ śabdaiḥ pratiṣidhyate // 3.3.22 //	tatra-api na-eva sA-avasTA % tEH SabdEH pratiziDyate // 3.3.22 //
   na hi saṃśayarūpe 'rthe $ śeṣatvena vyavasthite &	na hi saMSaya-rUpe arTe $ Seza-tvena vyavasTite &
   avyudāse svarūpasya % saṃśayo 'nyaḥ pravartate // 3.3.23 //	avyudAse svarUpasya % saMSayaH anyaH pravartate // 3.3.23 //
   yadā ca nirṇayajñāne $ nirṇayatvena nirṇayaḥ &	yadA ca nirNaya-jQAne $ nirNaya-tvena nirNayaH &
   prakramyate tadā jñānaṃ % svadharmeṇāvatiṣṭhate // 3.3.24 //	prakramyate tadA jQAnam % svaDarmeNa-avatizWate // 3.3.24 //
   sarvaṃ mithyā bravīmīti $ naitad vākyaṃ vivakṣyate &	sarvam miTyA bravImi-iti $ na-etat vAkyam vivakzyate &
   tasya mithyābhidhāne hi % prakrānto 'rtho na gamyate // 3.3.25 //	tasya miTyA-aBiDAne hi % prakrAntaH arTaH na gamyate // 3.3.25 //
   na ca vācakarūpeṇa $ pravṛttasyāsti vācyatā &	na ca vAcaka-rUpeNa $ pravRttasya-asti vAcya-tA &
   pratipādyaṃ na tat tatra % yenānyat pratipadyate // 3.3.26 //	pratipAdyam na tat tatra % yena-anyat pratipadyate // 3.3.26 //
   asādhikā pratijñeti $ neyam evābhidhīyate &	asADikA pratijQA-iti $ na-iyam eva-aBiDIyate &
   yathā tathāsya dharmo 'pi % nātra kaś cit pratīyate // 3.3.27 //	yaTA taTA-asya DarmaH api % na-atra kaH cit pratIyate // 3.3.27 //
   vyāpārasyāparo yasmān $ na vyāpāro 'sti kaś ca na &	vyApArasya-aparaH yasmAt $ na vyApAraH asti kaH ca na &
   virodham anavasthāṃ vā % tasmāt sarvatra nāśrayet // 3.3.28 //	viroDam anavasTAm vA % tasmAt sarvatra na-ASrayet // 3.3.28 //
   indriyāṇāṃ svaviṣayeṣv $ anādir yogyatā yathā &	indriyANAm sva-vizayezu $ anAdiH yogyatA yaTA &
   anādir arthaiḥ śabdānāṃ % saṃbandho yogyatā tathā // 3.3.29 //	anAdiH arTEH SabdAnAm % saMbanDaH yogyatA taTA // 3.3.29 //
   asādhur anumānena $ vācakaḥ kaiś cid iṣyate &	asADuH anumAnena $ vAcakaH kEH cit izyate &
   vācakatvāviśeṣe vā % niyamaḥ puṇyapāpayoḥ // 3.3.30 //	vAcaka-tva-aviSeze vA % niyamaH puNya-pApayoH // 3.3.30 //
   saṃbandhaśabde saṃbandho $ yogyatāṃ prati yogyatā &	saMbanDa-Sabde saMbanDaH $ yogyatAm prati yogyatA &
   mayād yogyatāsaṃvin % mātāputrādiyogavat // 3.3.31 //	mayAt yogyatA-saMvid % mAtA-putra-Adi-yoga-vat // 3.3.31 //
   śabdaḥ kāraṇam arthasya $ sa hi tenopajanyate &	SabdaH kAraNam arTasya $ sa hi tena-upajanyate &
   tathā ca buddhiviṣayād % arthāc chabdaḥ pratīyate // 3.3.32 //	taTA ca budDi-vizayAt % arTAt SabdaH pratIyate // 3.3.32 //
   bhojanādy api manyante $ buddhyarthe yad asaṃbhavi &	Bojana-Adi api manyante $ budDi-arTe yat asaMBavi &
   buddhyarthād eva buddhyarthe % jāte tad api dṛśyate // 3.3.33 //	budDi-arTAt eva budDi-arTe % jAte tat api dRSyate // 3.3.33 //
   anityeṣv api nityatvam $ abhidheyātmanā sthitam &	anityezu api nitya-tvam $ aBiDeya-AtmanA sTitam &
   anityatvaṃ svaśaktir vā % sā ca nityān na bhidyate // 3.3.34 //	anitya-tvam sva-SaktiH vA % sA ca nityAt na Bidyate // 3.3.34 //
   śabdenārthasya saṃskāro $ dṛṣṭādṛṣṭaprayojanaḥ &	Sabdena-arTasya saMskAraH $ dRzwa-adRzwa-prayojanaH &
   kriyate so 'bhisaṃbandham % antareṇa kathaṃ bhavet // 3.3.35 //	kriyate saH aBisaMbanDam % antareNa kaTam Bavet // 3.3.35 //
   nāvaśyam abhidheyeṣu $ saṃskāraḥ sa tathāvidhaḥ &	na-avaSyam aBiDeyezu $ saMskAraH sa taTAviDaH &
   dṛśyate na ca saṃbandhas % tathābhūto vivakṣitaḥ // 3.3.36 //	dRSyate na ca saMbanDaH % taTABUtaH vivakzitaH // 3.3.36 //
   sati pratyayahetutvaṃ $ saṃbandha upapadyate &	sati pratyaya-hetu-tvam $ saMbanDaH upapadyate &
   śabdasyārthe yatas tatra % saṃbandho 'stīti gamyate // 3.3.37 //	Sabdasya-arTe yatas tatra % saMbanDaH asti-iti gamyate // 3.3.37 //
   nitye 'nitye 'pi vāpy arthe $ puruṣeṇa kathaṃ ca na &	nitye anitye api vA-api arTe $ puruzeNa kaTam ca na &
   saṃbandho 'kṛtasaṃbandhaiḥ % śabdaiḥ kartuṃ na śakyate // 3.3.38 //	saMbanDaH akRta-saMbanDEH % SabdEH kartum na Sakyate // 3.3.38 //
   vyapadeśe padārthānām $ anya sattaupacārikī &	vyapadeSe padArTAnAm $ anya satta-OpacArikI &
   sarvāvasthāsu sarveṣām % ātmarūpasya darśikā // 3.3.39 //	sarva-avasTAsu sarvezAm % Atma-rUpasya darSikAH // 3.3.39 //
   sphaṭikādi yathā dravyaṃ $ bhinnarūpair upāśrayaiḥ &	sPawika-Adi yaTA dravyam $ Binna-rUpEH upASrayEH &
   svaśaktiyogāt saṃbandhaṃ % tādrūpyeṇeva gacchati // 3.3.40 //	sva-Sakti-yogAt saMbanDam % tAdrUpyeNa-iva gacCati // 3.3.40 //
   tadvac chabdo 'pi sattāyām $ asyaṃ pūrvaṃ vyavasthitaḥ &	tadvat SabdaH api sattAyAm $ asyam pUrvam vyavasTitaH &
   dharmair upaiti saṃbandham % avirodhivirodhibhiḥ // 3.3.41 //	DarmEH upEti saMbanDam % aviroDi-viroDiBiH // 3.3.41 //
   evaṃ ca pratiṣedhyeṣu $ pratiṣedhaprakḷptaye &	evam ca pratizeDyezu $ pratizeDa-prak?ptaye &
   āśriteṣūpacāreṇa % pratiṣedhaḥ pravartate // 3.3.42 //	ASritezu-upacAreNa % pratizeDaH pravartate // 3.3.42 //
   ātmalābhasya janmākhyā $ satā labhyaṃ ca labhyate &	Atma-lABasya janma-AKyA $ satA laByam ca laByate &
   yadi saj jāyate kasmād % athāsaj jāyate katham // 3.3.43 //	yadi sat jAyate kasmAt % aTa-asat jAyate kaTam // 3.3.43 //
   sato hi gantur gamanaṃ $ sati gamye pravartate &	sataH hi gantuH gamanam $ sati gamye pravartate &
   gantṛvac cen na janmārtho % na cet tadvan na jāyate // 3.3.44 //	gantR-vat ced na janma-arTaH % na ced tadvat na jAyate // 3.3.44 //
   upacarya tu kartāram $ abhidhānapravṛttaye &	upacarya tu kartAram $ aBiDAna-pravRttaye &
   punaś ca karmabhāvena % tāṃ kriyāṃ ca tadāśrayām // 3.3.45 //	punar ca karma-BAvena % tAm kriyAm ca tad-ASrayAm // 3.3.45 //
   athopacārasattaivaṃ $ vidheyās tatra lādayaḥ &	aTa-upacAra-sattA-evam $ viDeyAH tatra lAdayaH &
   janmanā tu virodhitvān % mukhyā sattā na vidyate // 3.3.46 //	janmanA tu viroDi-tvAt % muKyA sattA na vidyate // 3.3.46 //
   ātmānam ātmanā bibhrad $ astīti vyapadiśyate &	AtmAnam AtmanA biBrat $ asti-iti vyapadiSyate &
   antarbhāvāc ca tenāsau % karmaṇā na sakarmakaḥ // 3.3.47 //	antarBAvAt ca tena-asO % karmaNA na sa-karmakaH // 3.3.47 //
   prāk ca sattābhisaṃbandhān $ mukhyā sattā kathaṃ bhavet &	prAk ca sattA-aBi-saMbanDAn $ muKyA sattA kaTam Bavet &
   asaṃś ca nāsteḥ kartā syād % upacāras tu pūrvavat // 3.3.48 //	asan ca na-asteH kartA syAt % upacAraH tu pUrvavat // 3.3.48 //
   tasmād bhinneṣu dharmeṣu $ virodhiṣv avirodhinīm &	tasmAt Binnezu Darmezu $ viroDizu aviroDinIm &
   virodhikhyāpanāyaiva % śabdais tais tair upāśritām // 3.3.49 //	viroDi-KyApanAya-eva % SabdEH tEH tEH upASritAm // 3.3.49 //
   abhinnakālām artheṣu $ bhinnakāleṣv avasthitām &	aBinna-kAlAm arTezu $ Binna-kAlezu avasTitAm &
   pravṛttihetuṃ sarveṣāṃ % śabdānām aupacārikīm // 3.3.50 //	pravRtti-hetum sarvezAm % SabdAnAm OpacArikIm // 3.3.50 //
   etāṃ sattāṃ padārtho hi $ na kaś cid ativartate &	etAm sattAm padArTaH hi $ na kaH cit ativartate &
   sā ca saṃpratisattāyāḥ % pṛthag bhāṣye nidarśitā // 3.3.51 //	sA ca saMpratisattAyAH % pRTak BAzye nidarSitAH // 3.3.51 //
   pradeśasyaikadeśaṃ vā $ parato vā nirūpaṇam &	pradeSasya-eka-deSam vA $ paratas vA nirUpaNam &
   viparyayam abhāvaṃ vā % vyavahāro 'nuvartate // 3.3.52 //	viparyayam aBAvam vA % vyavahAraH anuvartate // 3.3.52 //
   yathendriyasya vaiguṇyān $ mātrādhyāropavān iva &	yaTA-indriyasya vEguNyAn $ mAtrA-aDyAropavAn iva &
   jāyate pratyayo 'rthebhyas % tathaivoddeśajā matiḥ // 3.3.53 //	jAyate pratyayaH arTeByaH % taTA-eva-uddeSa-jA matiH // 3.3.53 //
   akṛtsnaviṣayābhāsaṃ $ śabdaḥ pratyayam āśritaḥ &	akRtsna-vizaya-ABAsam $ SabdaH pratyayam ASritaH &
   artham āhānyarūpeṇa % svarūpeṇānirūpitam // 3.3.54 //	arTam Aha-anya-rUpeNa % sva-rUpeNa-anirUpitam // 3.3.54 //
   rūpaṇavyapadeśābhyaṃ $ laukike vartmani sthitau &	rUpaNa-vyapadeSa-aByam $ lOkike vartmani sTitO &
   jñānaṃ praty abhilāpaṃ ca % sadṛśau bālapaṇḍitau // 3.3.55 //	jQAnam prati aBilApam ca % sadRSO bAla-paNxitO // 3.3.55 //
   sarvārtharūpatā śuddhir $ jñānasya nirupaśrayā &	sarva-arTa-rUpa-tA SudDiH $ jQAnasya nirupaSrayAH &
   tato 'py asya parāṃ śuddhim % eke prāhur arūpikām // 3.3.56 //	tatas api asya parAm SudDim % eke prAhuH arUpikAm // 3.3.56 //
   upaplavo hi jñānasya $ bāhyākārānupātitā &	upaplavaH hi jQAnasya $ bAhya-AkAra-anupAtitA &
   kāluṣyam iva tat tasya % saṃsarge vyatibhedajam // 3.3.57 //	kAluzyam iva tat tasya % saMsarge vyatiBeda-jam // 3.3.57 //
   yathā ca jñānam ālekhād $ aśuddhau vyavatiṣṭhate &	yaTA ca jQAnam AleKAt $ aSudDO vyavatizWate &
   tathopāśrayavān arthaḥ % svarūpād viprakṛṣyate // 3.3.58 //	taTA-upASrayavAn arTaH % svarUpAt viprakRzyate // 3.3.58 //
   evam arthasya śabdasya $ jñānasya ca viparyaye &	evam arTasya Sabdasya $ jQAnasya ca viparyaye &
   bhāvābhāvāv abhedena % vyavahārānupātinau // 3.3.59 //	BAva-aBAvO aBedena % vyavahAra-anupAtinO // 3.3.59 //
   yathā bhāvam upāśritya $ tadabhāvo 'nugamyate &	yaTA BAvam upASritya $ tad-aBAvaH anugamyate &
   tathābhāvam upāśritya % tadbhāvo 'py anugamyate // 3.3.60 //	taTA-aBAvam upASritya % tad-BAvaH api anugamyate // 3.3.60 //
   nābhāvo jāyate bhāvo $ naiti bhāvo 'nupākhyatām &	na-aBAvaH jAyate BAvaH $ na-eti BAvaH anupAKyatAm &
   ekasmād ātmano 'nanyau % bhāvābhāvau vikalpitau // 3.3.61 //	ekasmAt AtmanaH ananyO % BAva-aBAvO vikalpitO // 3.3.61 //
   abhāvasyānupākhyatvāt $ kāraṇaṃ na prasādhakam &	aBAvasya-anupAKya-tvAt $ kAraNam na prasADakam &
   sopākhyasya tu bhāvasya % kāraṇaṃ kiṃ kariṣyati // 3.3.62 //	sa-upAKyasya tu BAvasya % kAraNam kim karizyati // 3.3.62 //
   tasmāt sarvam abhāvo vā $ bhāvo vā sarvam iṣyate &	tasmAt sarvam aBAvaH vA $ BAvaH vA sarvam izyate &
   na tv avasthāntaraṃ kiṃ cid % ekasmāt satyataḥ sthitam // 3.3.63 //	na tu avasTA-antaram kim cit % ekasmAt satyataH sTitam // 3.3.63 //
   tasmān nābhāvam icchanti $ ye loke bhāvavādinaḥ &	tasmAt na-aBAvam icCanti $ ye loke BAva-vAdinaH &
   abhāvavādino vāpi % na bhāvaṃ tattvalakṣaṇam // 3.3.64 //	aBAva-vAdinaH vA-api % na BAvam tattva-lakzaNam // 3.3.64 //
   advaye caiva sarvasmin $ svabhāvād ekalakṣaṇe &	advaye ca-eva sarvasmin $ svaBAvAt eka-lakzaNe &
   parikalpeṣu maryādā % vicitraivopalabhyate // 3.3.65 //	parikalpezu maryAdA % vicitrA-eva-upalaByate // 3.3.65 //
   catasro hi yathāvasthā $ nirupākhye prakalpitāḥ &	catasraH hi yaTA-avasTA $ nirupAKye prakalpitAH &
   evaṃ dvaividhyam apy etad % bhāvābhāvavyapāśrayam // 3.3.66 //	evam dvEviDyam api etat % BAva-aBAva-vyapASrayam // 3.3.66 //
   avirodhī virodhī vā $ sann asan vāpi yuktitaḥ &	aviroDI viroDI vA $ san asan vA-api yuktitaH &
   kramavān akramo vāpi % nābhāva upapadyate // 3.3.67 //	kramavAn akramaH vA-api % na-aBAvaH upapadyate // 3.3.67 //
   avirodhī virodhī vā $ sann asan vāpi tattvataḥ &	aviroDI viroDI vA $ san asan vA-api tattvataH &
   kramavān akramo vāpi % tena bhāvo na vidyate // 3.3.68 //	kramavAn akramaH vA-api % tena BAvaH na vidyate // 3.3.68 //
   abhāve triṣu kāleṣu $ na bhedasyāsti saṃbhavaḥ &	aBAve trizu kAlezu $ na Bedasya-asti saMBavaH &
   tasminn asati bhāve 'pi % traikālyaṃ nāvatiṣṭhate // 3.3.69 //	tasmin asati BAve api % trEkAlyam na-avatizWate // 3.3.69 //
   ātmatattvaparityāgaḥ $ parato nopapadyate &	Atma-tattva-parityAgaH $ paratas na-upapadyate &
   ātmatattvaṃ tu parataḥ % svato vā nopakalpate // 3.3.70 //	Atma-tattvam tu paratas % svatas vA na-upakalpate // 3.3.70 //
   tattve virodho nānātva $ upakāro na kaś ca na &	tattve viroDaH nAnAtva $ upakAraH na kaH ca na &
   tattvānyatvaparltyāge % vyavahāro nivartate // 3.3.71 //	tattva-anya-tva-parltyAge % vyavahAraH nivartate // 3.3.71 //
   yatra draṣṭā ca dṛśyaṃ ca $ darśanaṃ cāvikalpitam &	yatra drazwA ca dRSyam ca $ darSanam ca-avikalpitam &
   tasyaivārthasya satyatvaṃ % śritās trayyantavedinaḥ // 3.3.72 //	tasya-eva-arTasya satya-tvam % SritAH trayI-anta-vedinaH // 3.3.72 //
   sāmānyaṃ vā viśeṣaṃ vā $ yasmād āhur viśeṣavat &	sAmAnyam vA viSezam vA $ yasmAt AhuH viSeza-vat &
   śabdās tasmād asatyeṣu % bhedeṣv eva vyavasthitāḥ // 3.3.73 //	SabdAH tasmAt asatyezu % Bedezu eva vyavasTitAH // 3.3.73 //
   na hy abhāvasya sadbhāve $ bhāvasyātmā prahīyate &	na hi aBAvasya sadBAve $ BAvasya-AtmA prahIyate &
   na cābhāvasya nāstitve % bhāvasyātmā prasūyate // 3.3.74 //	na ca-aBAvasya na-astitve % BAvasya-AtmA prasUyate // 3.3.74 //
   na śābaleyasyāstitvaṃ $ bāhuleyasya bādhakam &	na SAbaleyasya-astitvam $ bAhuleyasya bADakam &
   na śābaleyo nāstīti % bāhuleyaḥ prakalpate // 3.3.75 //	na SAbaleyaH na-asti-iti % bAhuleyaH prakalpate // 3.3.75 //
   abhāvo yadi vastu syāt $ tatreyaṃ syād vicāraṇā &	aBAvaH yadi vastu syAt $ tatra-iyam syAt vicAraNA &
   tataś ca tadabhāve 'pi % syād vicāryam idaṃ punaḥ // 3.3.76 //	tatas ca tad-aBAve api % syAt vicAryam idam punar // 3.3.76 //
   avastu syād atitaṃ yad $ vyavahārasya gocaraḥ &	avastu syAt atitam yat $ vyavahArasya gocaraH &
   tatra vastugato bhedo % na nirvacanam arhati // 3.3.77 //	tatra vastu-gataH BedaH % na nirvacanam arhati // 3.3.77 //
   apade 'rthe padanyāsaḥ $ kāraṇasya na vidyate &	apade arTe pada-nyAsaH $ kAraNasya na vidyate &
   atha ca prāgasadbhāvaḥ % kāraṇe sati dṛśyate // 3.3.78 //	aTa ca prAc-asadBAvaH % kAraNe sati dRSyate // 3.3.78 //
   kā tasya prāgavastheti $ vastvāśritam idaṃ punaḥ &	kA tasya prAk-avasTA-iti $ vastu-ASritam idam punar &
   prāg avastheti na hy etad % dvayam apy asty avastuni // 3.3.79 //	prAk avasTA-iti na hi etat % dvayam api asti avastuni // 3.3.79 //
   na cordhvam asti nāstīti $ vacanāyānibandhanam &	na ca-UrDvam asti na-asti-iti $ vacanAya-anibanDanam &
   alaṃ syād apadasthānam % etad vācaḥ pracakṣate // 3.3.80 //	alam syAt apada-sTAnam % etat vAcaH pracakzate // 3.3.80 //
   atyadbhutā tv iyaṃ vṛttir $ yad abhāgaṃ yad akramam &	ati-adButA tu iyam vRttiH $ yat aBAgam yat akramam &
   bhāvānāṃ prāg abhūtānām % ātmatattvaṃ prakāśate // 3.3.81 //	BAvAnAm prAk aBUtAnAm % Atma-tattvam prakASate // 3.3.81 //
   vikalpotthāpitenaiva $ sarvo bhāvena laukikaḥ &	vikalpa-utTApitena-eva $ sarvaH BAvena lOkikaH &
   mukhyeneva padārthena % vyavahāro vidhīyate // 3.3.82 //	muKyena-iva padArTena % vyavahAraH viDIyate // 3.3.82 //
   bhāvaśaktim ataś caināṃ $ manyante nityavādinaḥ &	BAva-Saktim atas ca-enAm $ manyante nitya-vAdinaH &
   bhāvam eva kramaṃ prāhur % na bhāvād aparaḥ kramaḥ // 3.3.83 //	BAvam eva kramam prAhuH % na BAvAt aparaH kramaH // 3.3.83 //
   kramān na yaugapadyasya $ kaś cid bhedo 'sti tattvataḥ &	kramAt na yOgapadyasya $ kaH cit BedaH asti tattvataH &
   yathaiva bhāvān nābhāvaḥ % kaś cid anyo 'vasīyate // 3.3.84 //	yaTA-eva BAvAn na-aBAvaH % kaH cit anyaH avasIyate // 3.3.84 //
   kālasyāpy aparaṃ kālaṃ $ nirdiśanty eva laukikāḥ &	kAlasya-api aparam kAlam $ nirdiSanti eva lOkikAH &
   na ca nirdeśamātreṇa % vyatireko 'nugamyate // 3.3.85 //	na ca nirdeSa-mAtreNa % vyatirekaH anugamyate // 3.3.85 //
   ādhāraṃ kalpayan buddhyā $ nābhāve vyavatiṣṭhate &	ADAram kalpayan budDyA $ na-aBAve vyavatizWate &
   avastuṣv api notprekṣā % kasya cit pratibadhyate // 3.3.86 //	avastuzu api na-utprekzA % kasya cit pratibaDyate // 3.3.86 //
   tasmāc chaktivibhāgena $ nityaḥ sadasadātmakaḥ &	tasmAt Sakti-viBAgena $ nityaH sat-asat-AtmakaH &
   eko 'rthaḥ śabdavācyatve % bahurūpaḥ prakāśate // 3.3.87 //	ekaH arTaH Sabda-vAcya-tve % bahu-rUpaH prakASate // 3.3.87 //
   vyavahāraś ca lokasya $ padārthaiḥ parikalpitaiḥ &	vyavahAraH ca lokasya $ padArTEH parikalpitEH &
   śāstre padārthaḥ kāryārthaṃ % laukikaḥ pravibhajyate // 3.3.88 //	SAstre padArTaH kArya-arTam % lOkikaH praviBajyate // 3.3.88 //
   // iti saṃbandhasamuddeśaḥ //	// iti saMbanDa-samuddeSaH //
   3.4 bhūyodravyasamuddeśaḥ	3.4 BUyas-dravya-samuddeSaH
   saṃsargarūpāt saṃbhūtāḥ $ saṃvidrūpād apoddhṛtāḥ &	saMsarga-rUpAt saMBUtAH $ saMvid-rUpAt apa-udDRtAH &
   śāstre vibhaktā vākyārthāt % prakṛtipratyayārthavat // 3.4.1 //	SAstre viBaktA vAkya-arTAt % prakRti-pratyaya-arTa-vat // 3.4.1 //
   nimittabhūtāḥ sādhutve $ śāstrād anumitātmakāḥ &	nimitta-BUtAH sADu-tve $ SAstrAt anumita-AtmakAH &
   ke cit padārthā vakṣyante % saṃkṣepeṇa yathāgamam // 3.4.2 //	ke cit padArTAH vakzyante % saMkzepeNa yaTAgamam // 3.4.2 //
   vastūpalakṣaṇaṃ yatra $ sarvanāma prayujyate &	vastu-upalakzaNam yatra $ sarvanAma prayujyate &
   dravyam ity ucyate so 'rtho % bhedyatvena vivakṣitaḥ // 3.4.3 //	dravyam iti ucyate saH arTaH % Bedya-tvena vivakzitaH // 3.4.3 //
   // iti bhūyodravyasamuddeśaḥ //	// iti BUyas-dravya-samuddeSaH //
   3.5 guṇasamuddeśaḥ	3.5 guNa-samuddeSaH
   saṃsargi bhedakaṃ yad yat $ savyāpāraṃ pratīyate &	saMsargi Bedakam yat yat $ sa-vyApAram pratIyate &
   guṇatvaṃ paratantratvāt % tasya śāstra udāhṛtam // 3.5.1 //	guNa-tvam paratantra-tvAt % tasya SAstre udAhRtam // 3.5.1 //
   dravyasyāvyapadeśasya $ ya upādīyate guṇaḥ &	dravyasya-avyapadeSasya $ yaH upAdIyate guNaH &
   bhedako vyapadeśāya % tatprakarṣo 'bhidhīyate // 3.5.2 //	BedakaH vyapadeSAya % tad-prakarzaH aBiDIyate // 3.5.2 //
   sarvasyaiva pradhānasya $ na vinā bhedahetunā &	sarvasya-eva praDAnasya $ na vinA Beda-hetunA &
   prakarṣo vidyate nāpi % śabdasyopaiti vācyatām // 3.5.3 //	prakarzaH vidyate na-api % Sabdasya-upEti vAcya-tAm // 3.5.3 //
   vidyamānāḥ pradhāneṣu $ na sarve bhedahetavaḥ &	vidyamAnAH praDAnezu $ na sarve Beda-hetavaH &
   viśeṣaśabdair ucyante % vyāvṛttārthābhidhāyibhiḥ // 3.5.4 //	viSeza-SabdEH ucyante % vyAvRtta-arTa-aBiDAyiBiH // 3.5.4 //
   vastūpalakṣaṇe tatra $ viśeṣo vyāpṛto yadi &	vastu-upalakzaNe tatra $ viSezaH vyApRtaH yadi &
   prakarṣo niyamābhāvāt % syād avijñātahetukaḥ // 3.5.5 //	prakarzaH niyama-aBAvAt % syAt avijQAta-hetukaH // 3.5.5 //
   sarvaṃ ca sarvato 'vaśyaṃ $ niyamena prakṛṣyate &	sarvam ca sarvatas avaSyam $ niyamena prakRzyate &
   saṃsargiṇā nimittena % nikṛṣṭenādhikena vā // 3.5.6 //	saMsargiNA nimittena % nikRzwena-aDikena vA // 3.5.6 //
   nāpekṣate nimittaṃ ca $ prakarṣe vyāpṛtaṃ yadi &	na-apekzate nimittam ca $ prakarze vyApRtam yadi &
   dravyasya syād upādānaṃ % prakarṣaṃ praty anarthakam // 3.5.7 //	dravyasya syAt upAdAnam % prakarzam prati anarTakam // 3.5.7 //
   savyāpāro guṇas tasmāt $ svaprakarṣanibandhanaḥ &	sa-vyApAraH guNaH tasmAt $ sva-prakarza-nibanDanaH &
   dravyātmānaṃ bhinatty eva % svaprakarṣaṃ niveśayan // 3.5.8 //	dravya-AtmAnam Binatti eva % sva-prakarzam niveSayan // 3.5.8 //
   arūpaṃ pararūpeṇa $ dravyam ākhyāyate yathā &	arUpam para-rUpeNa $ dravyam AKyAyate yaTA &
   aprakarṣaṃ prakarṣeṇa % guṇasyāviśyate tathā // 3.5.9 //	aprakarzam prakarzeNa % guNasya-AviSyate taTA // 3.5.9 //
   // iti guṇasamuddeśaḥ //	// iti guNa-samuddeSaH //
   3.6 diksamuddeśaḥ	3.6 diS-samuddeSaH
   dik sādhanaṃ kriyā kāla $ iti vastvabhidhāyinaḥ &	diS sADanam kriyA kAlaH $ iti vastu-aBiDAyinaH &
   śaktirūpe padārthānām % atyantam anavasthitāḥ // 3.6.1 //	Sakti-rUpe padArTAnAm % atyantam anavasTitAH // 3.6.1 //
   vyatirekasya yo hetur $ avadhipratipādyayoḥ &	vyatirekasya yaH hetuH $ avaDi-pratipAdyayoH &
   ṛjv ity evaṃ yato 'nyena % vinā buddhiḥ pravartate // 3.6.2 //	Rju iti evam yatas anyena % vinA budDiH pravartate // 3.6.2 //
   karmaṇo jātibhedānām $ abhivyaktir yadāśrayā &	karmaNaH jAti-BedAnAm $ aBivyaktiH yad-ASrayA &
   sā svair upādhibhir bhinnā % śaktir dig iti kathyate // 3.6.3 //	sA svEH upADiBiH BinnA % SaktiH diS iti kaTyate // 3.6.3 //
   parāparatve mūrtīnāṃ $ deśabhedanibandhane &	parAparatve mUrtInAm $ deSa-Beda-nibanDane &
   tata eva prakalpete % kramarūpe tu kālataḥ // 3.6.4 //	tatas eva prakalpete % krama-rUpe tu kAlataH // 3.6.4 //
   ākāśasya pradeśena $ bhāgaiś cānyaiḥ pṛthak pṛthak &	AkASasya pradeSena $ BAgEH ca-anyEH pRTak pRTak &
   sā saṃyogavibhāgānām % upādhitvāya kalpate // 3.6.5 //	sA saMyoga-viBAgAnAm % upADi-tvAya kalpate // 3.6.5 //
   diśo vyavasthā deśānāṃ $ digvyavasthā na vidyate &	diSaH vyavasTA deSAnAm $ diS-vyavasTA na vidyate &
   śaktayaḥ khalu bhāvānām % upakāraprabhāvitāḥ // 3.6.6 //	SaktayaH Kalu BAvAnAm % upakAra-praBAvitAH // 3.6.6 //
   pratyastarūpā bhāveṣu $ dik pūrvety abhidhīyate &	pratyasta-rUpA BAvezu $ diS pUrva-iti aBiDIyate &
   pūrvabuddhir yato dik sā % samākhyāmātram anyathā // 3.6.7 //	pUrva-budDiH yatas diS sA % samAKyA-mAtram anyaTA // 3.6.7 //
   svāṅgād vyavasthā yā loke $ na tasyāṃ niyatā diśaḥ &	sva-aFgAt vyavasTA yA loke $ na tasyAm niyatAH diSaH &
   pratyaṅmukhasya yat paścāt % tat purastād viparyaye // 3.6.8 //	pratyaFmuKasya yat paScAt % tat purastAt viparyaye // 3.6.8 //
   deśavyavasthāniyamo $ dikṣu na vyavatiṣṭhate &	deSa-vyavasTA-niyamaH $ dikzu na vyavatizWate &
   rūḍham apy aparatvena % pūrvam ity abhidhīyate // 3.6.9 //	rUXam api aparatvena % pUrvam iti aBiDIyate // 3.6.9 //
   ato bhāṣitapuṃskatvāt $ puṃvadbhāvo na sidhyati &	atas BAzita-puMska-tvAt $ puMvat-BAvaH na siDyati &
   asminn arthe na śabdena % prasavaḥ kva cid ucyate // 3.6.10 //	asmin arTe na Sabdena % prasavaH kva cit ucyate // 3.6.10 //
   dikśakter abhidhāne tu $ niyataṃ diśi darśanam &	diS-SakteH aBiDAne tu $ niyatam diSi darSanam &
   pūrvādīnāṃ yathā ṣaṣṭer % jīvitasyāvadhāraṇe // 3.6.11 //	pUrva-AdInAm yaTA zazweH % jIvitasya-avaDAraNe // 3.6.11 //
   chāyābhābhyāṃ nagādīnāṃ $ bhāgabhedaḥ prakalpate &	CAyA-ABAByAm naga-AdInAm $ BAga-BedaH prakalpate &
   ataddharmasu bhāveṣu % bhāgabhedo na kalpate // 3.6.12 //	atad-Darmasu BAvezu % BAga-BedaH na kalpate // 3.6.12 //
   paramāṇor abhāgasya $ diśā bhāgo vidhīyate &	paramANoH aBAgasya $ diSA BAgaH viDIyate &
   bhāgaprakalpanāśaktiṃ % prathamāṃ tāṃ pracakṣate // 3.6.13 //	BAga-prakalpanA-Saktim % praTamAm tAm pracakzate // 3.6.13 //
   adeśāś cāpy abhāgāś ca $ niṣkramā nirupāśrayāḥ &	adeSAH ca-api aBAgAH ca $ nizkramAH nirupASrayAH &
   bhāvāḥ saṃsargirūpāt tu % śaktibhedaḥ prakalpate // 3.6.14 //	BAvAH saMsargi-rUpAt tu % Sakti-BedaH prakalpate // 3.6.14 //
   nirbhāgātmakatā tulyā $ paramāṇor ghaṭasya ca &	nirBAga-Atmaka-tA tulyA $ paramANoH Gawasya ca &
   bhāgaḥ śaktyantaraṃ tatra % parimāṇaṃ ca yat tayoḥ // 3.6.15 //	BAgaH Sakti-antaram tatra % parimANam ca yat tayoH // 3.6.15 //
   yataḥ prakalpate bhedo $ bhedas tatrāpi dṛśyate &	yatas prakalpate BedaH $ BedaH tatra-api dRSyate &
   adṛṣṭoparatiṃ bhedam % ato 'yuktataraṃ viduḥ // 3.6.16 //	adRzwa-uparatim Bedam % atas ayuktataram viduH // 3.6.16 //
   sarvatra tasya kāryasya $ darśanād vibhur iṣyate &	sarvatra tasya kAryasya $ darSanAt viBuH izyate &
   vibhutvam etad evāhur % anyaḥ kāyavatāṃ vidhiḥ // 3.6.17 //	viBu-tvam etat eva-AhuH % anyaH kAyavatAm viDiH // 3.6.17 //
   caitanyavat sthitā loke $ dikkālaparikalpanā &	cEtanya-vat sTitA loke $ diS-kAla-parikalpanA &
   prakṛtiṃ prāṇināṃ tāṃ hi % ko 'nyathā sthāpayiṣyati // 3.6.18 //	prakRtim prANinAm tAm hi % kaH anyaTA sTApayizyati // 3.6.18 //
   saṃkaro vyavahārāṇāṃ $ prakṛteḥ syād viparyaye &	saMkaraH vyavahArANAm $ prakRteH syAt viparyaye &
   tasmāt tyajann imān bhāvān % punar evāvalambate // 3.6.19 //	tasmAt tyajan imAn BAvAn % punar eva-avalambate // 3.6.19 //
   tasyās tu śakteḥ pūrvādi- $ bhedo bhāvāntarāśrayaḥ &	tasyAH tu SakteH pUrva-Adi $ BedaH BAva-antara-ASrayaH &
   bhinnā dik tena bhedena % bhedāyaivopakalpate // 3.6.20 //	BinnA diS tena Bedena % BedAya-eva-upakalpate // 3.6.20 //
   avadhitvena cāpekṣā- $ yoge diglakṣaṇo vidhiḥ &	avaDi-tvena ca-apekzA $ yoge diS-lakzaNaH viDiH &
   pūrvam as yeti ṣaṣṭhy eva % dṛṣṭā dharmāntarāśraye // 3.6.21 //	pUrvam as yA-iti zazWI eva % dRzwAH Darma-antara-ASraye // 3.6.21 //
   pūrvādināṃ viparyāso $ 'dṛṣṭaś cāvadhyasaṃkare &	pUrva-AdinAm viparyAsaH $ adRzwaH ca-avaDya-saMkare &
   ṛjv etad asyety etac ca % liṅgaṃ na vyatikīryate // 3.6.22 //	Rju etat asya-iti etat ca % liFgam na vyatikIryate // 3.6.22 //
   antaḥkaraṇadharmo vā $ bahir evaṃ prakāśate &	antaHkaraNa-DarmaH vA $ bahis evam prakASate &
   asyāṃ tv antarbahirbhāvaḥ % prakriyāyāṃ na vidyate // 3.6.23 //	asyAm tu antar-bahis-BAvaH % prakriyAyAm na vidyate // 3.6.23 //
   ekatvam āsāṃ śaktīnāṃ $ nānātvaṃ veti kalpane &	eka-tvam AsAm SaktInAm $ nAnAtvam vA-iti kalpane &
   avastupatite jñātvā % satyato na parāmṛśet // 3.6.24 //	avastu-patite jQAtvA % satyataH na parAmRSet // 3.6.24 //
   vikalpātītatattveṣu $ saṃketopanibandhanāḥ &	vikalpa-atIta-tattvezu $ saMketa-upanibanDanAH &
   bhāveṣu vyavahārā ye % lokas tatrānugamyate // 3.6.25 //	BAvezu vyavahArAH ye % lokaH tatra-anugamyate // 3.6.25 //
   naikatvam asty anānātvaṃ $ vinaikatvena netarat &	na-ekatvam asti anAnAtvam $ vinA-eka-tvena na-itarat &
   paramārthe tayor eṣa % bhedo 'tyantaṃ na vidyate // 3.6.26 //	parama-arTe tayoH ezaH % BedaH atyantam na vidyate // 3.6.26 //
   na śaktīnāṃ tathā bhedo $ yathā śaktimatāṃ sthitiḥ &	na SaktInAm taTA BedaH $ yaTA SaktimatAm sTitiH &
   na ca laukikam ekatvaṃ % tāsām ātmasu vidyate // 3.6.27 //	na ca lOkikam eka-tvam % tAsAm Atmasu vidyate // 3.6.27 //
   naikatvaṃ vyavatiṣṭheta $ nānātvaṃ cen na kalpayet &	na-ekatvam vyavatizWeta $ nAnAtvam ced na kalpayet &
   nānātvaṃ cāvahīyeta % yady ekatvaṃ na kalpayet // 3.6.28 //	nAnAtvam ca-avahIyeta % yadi eka-tvam na kalpayet // 3.6.28 //
   // iti diksamuddeśaḥ //	// iti diS-samuddeSaH //
   3.7 sādhanasamuddeśaḥ	3.7 sADana-samuddeSaH
   svāśraye samavetānāṃ $ tadvad evāśrayāntare &	sva-ASraye samavetAnAm $ tadvat eva-ASraya-antare &
   kriyāṇām abhiniṣpattau % sāmarthyaṃ sādhanaṃ viduḥ // 3.7.1 //	kriyANAm aBinizpattO % sAmarTyam sADanam viduH // 3.7.1 //
   śaktimā trāsam ūhasya $ viśvasyānekadharmaṇaḥ &	SaktimA trAsam Uhasya $ viSvasya-aneka-DarmaNaH &
   sarvadā sarvathā bhāvāt % kva cit kiṃ cid vivakṣyate // 3.7.2 //	sarvadA sarvaTA BAvAt % kva cit kim cit vivakzyate // 3.7.2 //
   sādhanavyavahāraś ca $ buddhyavasthānibandhanaḥ &	sADana-vyavahAraH ca $ budDi-avasTA-nibanDanaH &
   sann asan vārtharūpeṣu % bhedo buddhyā prakalpyate // 3.7.3 //	san asan vA-arTa-rUpezu % BedaH budDyA prakalpyate // 3.7.3 //
   buddhyā samīhitaikatvān $ pañcālān kurubhir yadā &	budDyA samIhita-eka-tvAt $ paQcAlAn kuruBiH yadA &
   punar vibhajate vaktā % tadāpāyaḥ pratīyate // 3.7.4 //	punar viBajate vaktA % tadA-apAyaH pratIyate // 3.7.4 //
   śabdopahitarūpāṃś ca $ buddher viṣayatāṃ gatān &	Sabda-upahita-rUpAn ca $ budDeH vizaya-tAm gatAn &
   pratyakṣam iva kaṃsādīn % sādhanatvena manyate // 3.7.5 //	pratyakzam iva kaMsa-AdIn % sADana-tvena manyate // 3.7.5 //
   buddhipravṛttirūpaṃ ca $ samāropyābhidhātṛbhiḥ &	budDi-pravRtti-rUpam ca $ samAropya-aBiDAtRBiH &
   artheṣu śaktibhedānāṃ % kriyate parikalpanā // 3.7.6 //	arTezu Sakti-BedAnAm % kriyate parikalpanA // 3.7.6 //
   vyaktau padārthe śabdāder $ janyamānasya karmaṇaḥ &	vyaktO padArTe Sabda-AdeH $ janyamAnasya karmaNaH &
   sādhanatvaṃ tathā siddhaṃ % buddhirūpaprakalpitam // 3.7.7 //	sADana-tvam taTA sidDam % budDi-rUpa-prakalpitam // 3.7.7 //
   svatantraparatantratve $ kramarūpaṃ ca darśitam &	svatantra-paratantra-tve $ krama-rUpam ca darSitam &
   nirīheṣv api bhāveṣu % kalpanopanibandhanam // 3.7.8 //	nirIhezu api BAvezu % kalpanA-upanibanDanam // 3.7.8 //
   śaktayaḥ śaktimantaś ca $ sarve saṃsargavādinām &	SaktayaH SaktimantaH ca $ sarve saMsarga-vAdinAm &
   bhāvās teṣv asvaśabdeṣu % sādhanatvaṃ nirūpyate // 3.7.9 //	BAvAH tezu asva-Sabdezu % sADana-tvam nirUpyate // 3.7.9 //
   ghaṭasya dṛśikarmatve $ mahattvādīni sādhanam &	Gawasya dRSi-karma-tve $ mahat-tva-AdIni sADanam &
   rūpasya dṛśikarmatve % rūpatvādīni sādhanam // 3.7.10 //	rUpasya dRSi-karma-tve % rUpa-tva-AdIni sADanam // 3.7.10 //
   svaiḥ sāmānyaviśeṣaiś ca $ śaktimanto rasādayaḥ &	svEH sAmAnya-viSezEH ca $ SaktimantaH rasa-AdayaH &
   niyatagrahaṇā loke % śaktayas tās tathāśrayaiḥ // 3.7.11 //	niyata-grahaNAH loke % SaktayaH tAH taTA-ASrayEH // 3.7.11 //
   indriyārthamanaḥkartṛ- $ saṃbandhaḥ sādhanaṃ kva cit &	indriya-arTam-anaH-kartR $ saMbanDaH sADanam kva cit &
   yad yadā yadanugrāhi % tat tadā tatra sādhanam // 3.7.12 //	yat yadA yat-anugrAhi % tat tadA tatra sADanam // 3.7.12 //
   svaśabdair abhidhāne tu $ sa dharmonābhidhīyate &	sva-SabdEH aBiDAne tu $ sa Darma-UnA-aBiDIyate &
   vibhaktyādibhir evāsāv % upakāraḥ pratīyate // 3.7.13 //	viBakti-AdiBiH eva-asO % upakAraH pratIyate // 3.7.13 //
   nimittabhāvo bhāvānām $ upakārārtham āśritaḥ &	nimitta-BAvaH BAvAnAm $ upakAra-arTam ASritaH &
   natir āvarjanety evaṃ % siddhaḥ sādhanam iṣyate // 3.7.14 //	natiH Avarjana-iti evam % sidDaH sADanam izyate // 3.7.14 //
   sa tebhyo vyatirikto vā $ teṣām ātmaiva vā tathā &	sa teByaH vyatiriktaH vA $ tezAm AtmA-eva vA taTA &
   vyatirekam upāśritya % sādhanatvena kalpyate // 3.7.15 //	vyatirekam upASritya % sADana-tvena kalpyate // 3.7.15 //
   saṃdarśanaṃ prārthanāyāṃ $ vyavasāye tv anantarā &	saMdarSanam prArTanAyAm $ vyavasAye tu anantarA &
   vyavasāyas tathārambhe % sādhanatvāya kalpate // 3.7.16 //	vyavasAyaH taTA-AramBe % sADana-tvAya kalpate // 3.7.16 //
   pūrvasmin yā kriyā saiva $ parasmin sādhanaṃ matā &	pUrvasmin yA kriyA sA-eva $ parasmin sADanam matA &
   saṃdarśane tu caitanyaṃ % viśiṣṭaṃ sādhanaṃ viduḥ // 3.7.17 //	saMdarSane tu cEtanyam % viSizwam sADanam viduH // 3.7.17 //
   niṣpattimātre kartṛtvaṃ $ sarvatraivāsti kārake &	nizpatti-mAtre kartR-tvam $ sarvatra-eva-asti kArake &
   vyāpārabhedāpekṣāyāṃ % karaṇatvādisaṃbhavaḥ // 3.7.18 //	vyApAra-Beda-apekzAyAm % karaNa-tva-Adi-saMBavaH // 3.7.18 //
   putrasya janmani yathā $ pitroḥ kartṛtvam ucyate &	putrasya janmani yaTA $ pitroH kartR-tvam ucyate &
   ayam asyām iyaṃ tv asmād % iti bhedo vivakṣayā // 3.7.19 //	ayam asyAm iyam tu asmAt % iti BedaH vivakzayA // 3.7.19 //
   guṇakriyāṇāṃ kartāraḥ $ kartrā nyakkṛtaśaktayaḥ &	guNa-kriyANAm kartAraH $ kartrA nyakkRta-SaktayaH &
   nyaktāyām api saṃpūrṇaiḥ % svair vyāpāraiḥ samanvitāḥ // 3.7.20 //	nyaktAyAm api saMpUrNEH % svEH vyApArEH samanvitAH // 3.7.20 //
   karaṇatvādibhir jñātāḥ $ kriyābhedānupātibhiḥ &	karaNa-tva-AdiBiH jQAtAH $ kriyA-Beda-anupAtiBiH &
   svātantryam uttaraṃ labdhvā % pradhāne yānti kartṛtām // 3.7.21 //	svAtantryam uttaram labDvA % praDAne yAnti kartR-tAm // 3.7.21 //
   yathā rājñā niyukteṣu $ yoddhṛtvaṃ yoddhṛṣu sthitam &	yaTA rAjQA niyuktezu $ yodDR-tvam yodDRzu sTitam &
   teṣu vṛttau tu labhate % rājā jayaparājayau // 3.7.22 //	tezu vRttO tu laBate % rAjA jaya-parAjayO // 3.7.22 //
   tathā kartrā niyukteṣu $ sarveṣv ekārthakāriṣu &	taTA kartrA niyuktezu $ sarvezu eka-arTa-kArizu &
   kartṛtvaṃ karaṇatvāder % uttaraṃ na virudhyate // 3.7.23 //	kartR-tvam karaNa-tva-AdeH % uttaram na viruDyate // 3.7.23 //
   anāśrite tu vyāpāre $ nimittaṃ hetur iṣyate &	anASrite tu vyApAre $ nimittam hetuH izyate &
   āśritāvadhibhāvaṃ tu % lakṣaṇe lakṣaṇaṃ viduḥ // 3.7.24 //	ASrita-avaDiBAvam tu % lakzaNe lakzaNam viduH // 3.7.24 //
   dravyādiviṣayo hetuḥ $ kārakaṃ niyatakriyam &	dravya-Adi-vizayaH hetuH $ kArakam niyata-kriyam &
   kartā kartrantarāpekṣaḥ % kriyāyāṃ hetur iṣyate // 3.7.25 //	kartA kartR-antara-apekzaH % kriyAyAm hetuH izyate // 3.7.25 //
   kriyāyai karaṇaṃ tasya $ dṛṣṭaḥ pratinidhis tathā &	kriyAyE karaNam tasya $ dRzwaH pratiniDiH taTA &
   hetvarthā tu kriyā tasmān % na sa pratinidhīyate // 3.7.26 //	hetu-arTA tu kriyA tasmAt % na sa pratiniDIyate // 3.7.26 //
   prātilomyānulomyābhyāṃ $ hetur arthasya sādhakaḥ &	prAtilomya-AnulomyAByAm $ hetuH arTasya sADakaH &
   tādarthyam ānulomyena % hetutvānugataṃ tu tat // 3.7.27 //	tAdarTyam Anulomyena % hetutva-anugatam tu tat // 3.7.27 //
   sarvatra sahajā śaktir $ yāvaddravyam avasthitā &	sarvatra sahajA SaktiH $ yAvat-dravyam avasTitAH &
   kriyākāle tv abhivyakter % āśrayād upakāriṇī // 3.7.28 //	kriyA-kAle tu aBivyakteH % ASrayAt upakAriNI // 3.7.28 //
   kuḍyasyāvaraṇe śaktir $ asyādīnāṃ vidāraṇe &	kuxyasya-AvaraNe SaktiH $ asya-AdInAm vidAraNe &
   sarvadā sa tu san dharmaḥ % kriyākāle nirūpyate // 3.7.29 //	sarvadA sa tu san DarmaH % kriyA-kAle nirUpyate // 3.7.29 //
   svāṅgasaṃyoginaḥ pāśā $ daityānāṃ vāruṇā yathā &	sva-aFga-saMyoginaH pASAH $ dEtyAnAm vAruNAH yaTA &
   vyajyante vijigīṣūṇāṃ % dravyāṇāṃ śaktayas tathā // 3.7.30 //	vyajyante vijigIzUNAm % dravyANAm SaktayaH taTA // 3.7.30 //
   taikṣṇyagauravakāṭhinya- $ saṃsthānaiḥ svair asir yadā &	tEkzNya-gOrava-kAWinya $ saMsTAnEH svEH asiH yadA &
   chedyaṃ prati vyāpriyate % śaktimān gṛhyate tadā // 3.7.31 //	Cedyam prati vyApriyate % SaktimAn gRhyate tadA // 3.7.31 //
   prāṅ nimittāntarodbhūtaṃ $ kriyāyāḥ kaiś cid iṣyate &	prAk nimitta-antara-udBUtam $ kriyAyAH kEH cit izyate &
   sādhanaṃ sahajaṃ kaiś cit % kriyānyaiḥ pūrvam iṣyate // 3.7.32 //	sADanam sahajam kEH cit % kriyA-anyEH pUrvam izyate // 3.7.32 //
   pravṛttir eva prathamaṃ $ kva cid apy anapāśritā &	pravRttiH eva praTamam $ kva cit api anapASritAH &
   śaktīr ekādhikaraṇe % srotovad apakarṣati // 3.7.33 //	SaktIH eka-aDikaraNe % srotaH-vat apakarzati // 3.7.33 //
   apūrvaṃ kālaśaktiṃ vā $ kriyāṃ vā kālam eva vā &	apUrvam kAla-Saktim vA $ kriyAm vA kAlam eva vA &
   tam evamlaksanam bhāvam % ke cid āhuh katham ca na // 3.7.34 //	tam evamlaksanam BAvam % ke cit Ahum kaTam ca na // 3.7.34 //
   nityāḥ ṣaṭ śaktayo 'nyeṣāṃ $ bhedābhedasamanvitāḥ &	nityAH zaw SaktayaH anyezAm $ Beda-aBeda-samanvitAH &
   kriyāsaṃsiddhaye 'rtheṣu % jātivat samavasthitāḥ // 3.7.35 //	kriyA-saMsidDaye arTezu % jAti-vat samavasTitAH // 3.7.35 //
   dravyākārādibhedena $ tāś cāparimitā iva &	dravya-AkAra-Adi-Bedena $ tAH ca-aparimitAH iva &
   dṛśyante tattvam āsāṃ tu % ṣaṭ śaktīr nātivartate // 3.7.36 //	dRSyante tattvam AsAm tu % zaw SaktIH na-ativartate // 3.7.36 //
   nimittabhedād ekaiva $ bhinnā śaktiḥ pratīyate &	nimitta-BedAt ekA-eva $ BinnA SaktiH pratIyate &
   ṣoḍhā kartṛtvam evāhus % tatpravṛtter nibandhanam // 3.7.37 //	zoXA kartR-tvam eva-AhuH % tad-pravRtteH nibanDanam // 3.7.37 //
   tattve vā vyatireke vā $ vyatiriktaṃ tad ucyate &	tattve vA vyatireke vA $ vyatiriktam tat ucyate &
   śabdapramāṇako lokaḥ % sa śāstreṇānugamyate // 3.7.38 //	Sabda-pramANakaH lokaH % sa SAstreNa-anugamyate // 3.7.38 //
   paramārthe tu naikatvaṃ $ pṛthaktvād bhinnalakṣaṇam &	parama-arTe tu na-ekatvam $ pRTaktvAt Binna-lakzaNam &
   pṛthaktvaikatvarūpeṇa % tattvam eva prakāśate // 3.7.39 //	pRTaktvA-ekatva-rUpeNa % tattvam eva prakASate // 3.7.39 //
   yat pṛthaktvam asaṃdigdhaṃ $ tad ekatvān na bhidyate &	yat pRTaktvam asaMdigDam $ tat ekatvAt na Bidyate &
   yad ekatvam asaṃdigdhaṃ % tat pṛthaktvān na bhidyate // 3.7.40 //	yat eka-tvam asaMdigDam % tat pRTaktvAt na Bidyate // 3.7.40 //
   dyauḥ kṣamā vāyur ādityaḥ $ sāgarāḥ sarito diśaḥ &	dyOH kzamA vAyuH AdityaH $ sAgarAH saritaH diSaH &
   antaḥkaraṇatattvasya % bhāgā bahir avasthitāḥ // 3.7.41 //	antaHkaraNa-tattvasya % BAgAH bahis avasTitAH // 3.7.41 //
   kālavicchedarūpeṇa $ tad evaikam avasthitam &	kAla-vicCeda-rUpeNa $ tat eva-ekam avasTitam &
   sa hy apūrvāparo bhāvaḥ % kramarūpeṇa lakṣyate // 3.7.42 //	sa hi apUrvA-aparaH BAvaH % krama-rUpeNa lakzyate // 3.7.42 //
   dṛṣṭo hy avyatireke 'pi $ vyatireko 'nvaye 'sati &	dRzwaH hi avyatireke api $ vyatirekaH anvaye asati &
   vṛkṣādyarthānvayas tasmād % vibhaktyartho 'nya iṣyate // 3.7.43 //	vRkza-Adi-arTa-anvayaH tasmAt % viBakti-arTaH anyaH izyate // 3.7.43 //
   sāmānyaṃ kārakaṃ tasya $ saptādyā bhedayonayaḥ &	sAmAnyam kArakam tasya $ sapta-AdyAH Beda-yonayaH &
   ṣaṭ karmākhyādibhedena % śeṣabhedas tu saptamī // 3.7.44 //	zax karma-AKya-Adi-Bedena % SezaBedaH tu saptamI // 3.7.44 //
   karmādhikāraḥ	karma-aDikAraH
   nirvartyaṃ ca vikāryaṃ ca $ prāpyaṃ ceti tridhā matam &	nirvartyam ca vikAryam ca $ prApyam ca-iti triDA matam &
   tatrepsitatamaṃ karma % caturdhānyat tu kalpitam // 3.7.45 //	tatra-Ipsitatamam karma % catur-DAnyat tu kalpitam // 3.7.45 //
   audāsīnyena yat prāpyaṃ $ yac ca kartur anīpsitam &	OdAsInyena yat prApyam $ yat ca kartuH anIpsitam &
   saṃjñāntarair anākhyātaṃ % yad yac cāpy anyapūrvakam // 3.7.46 //	saMjQA-antarEH anAKyAtam % yat yat ca-api anya-pUrvakam // 3.7.46 //
   satī vāvidyamānā vā $ prakṛtiḥ pariṇāminī &	satI vA-avidyamAnA vA $ prakRtiH pariNAminI &
   yasya nāśriyate tasya % nirvartyatvaṃ pracakṣate // 3.7.47 //	yasya na-ASriyate tasya % nirvartya-tvam pracakzate // 3.7.47 //
   prakṛtes tu vivakṣāyāṃ $ vikāryaṃ kaiś cid anyathā &	prakRteH tu vivakzAyAm $ vikAryam kEH cit anyaTA &
   nirvartyaṃ ca vikāryaṃ ca % karma śāstre pradarśitam // 3.7.48 //	nirvartyam ca vikAryam ca % karma SAstre pradarSitam // 3.7.48 //
   yad asaj jāyate sad vā $ janmanā yat prakāśyate &	yat asat jAyate sat vA $ janmanA yat prakASyate &
   tan nirvartyaṃ vikāryaṃ ca % karma dvedhā vyavasthitam // 3.7.49 //	tat nirvartyam vikAryam ca % karma dveDA vyavasTitam // 3.7.49 //
   prakṛtyucchedasaṃbhūtaṃ $ kiṃ cit kāṣṭhādibhasmavat &	prakRti-ucCeda-saMBUtam $ kim cit kAzWa-Adi-Basma-vat &
   kiṃ cid guṇāntarotpattyā % suvarṇādivikāravat // 3.7.50 //	kim cit guNa-antara-utpattyA % suvarNa-Adi-vikAra-vat // 3.7.50 //
   kriyākṛtā viśeṣāṇāṃ $ siddhir yatra na gamyate &	kriyA-kRtA viSezANAm $ sidDiH yatra na gamyate &
   darśanād anumānād vā % tat prāpyam iti kathyate // 3.7.51 //	darSanAt anumAnAt vA % tat prApyam iti kaTyate // 3.7.51 //
   viśeṣalābhaḥ sarvatra $ vidyate darśanādibhiḥ &	viSeza-lABaH sarvatra $ vidyate darSana-AdiBiH &
   keṣāṃ cit tadabhivyakti- % siddhir dṛṣṭiviṣādiṣu // 3.7.52 //	kezAm cit tad-aBivyakti % sidDiH dRzwi-viza-Adizu // 3.7.52 //
   ābhāsopagamo vyaktiḥ $ soḍhatvam iti karmaṇaḥ &	ABAsa-upagamaH vyaktiH $ soXa-tvam iti karmaNaH &
   viśeṣāḥ prāpyamāṇasya % kriyāsiddhau vyavasthitāḥ // 3.7.53 //	viSezAH prApyamANasya % kriyA-sidDO vyavasTitAH // 3.7.53 //
   nirvartyādiṣu tat pūrvam $ anubhūya svatantratām &	nirvartya-Adizu tat pUrvam $ anuBUya svatantra-tAm &
   kartrantarāṇāṃ vyāpāre % karma saṃpadyate tataḥ // 3.7.54 //	kartR-antarANAm vyApAre % karma saMpadyate tatas // 3.7.54 //
   tadvyāpāraviveke 'pi $ svavyāpāre vyavasthitam &	tad-vyApAra-viveke api $ sva-vyApAre vyavasTitam &
   karmāpadiṣṭāāllabhate % kva cic chāstrāśrayān vidhīn // 3.7.55 //	karma-apadizwAAt-laBate % kva cit SAstra-ASrayAn viDIn // 3.7.55 //
   nivṛttapreṣaṇaṃ karma $ svakriyāvayave sthitam &	nivRtta-prezaNam karma $ sva-kriyA-avayave sTitam &
   nivartamāne karmatve % sve kartṛtve 'vatiṣṭhate // 3.7.56 //	nivartamAne karma-tve % sve kartR-tve avatizWate // 3.7.56 //
   tāni dhātvantarāṇy eva $ pacisidhyativad viduḥ &	tAni DAtu-antarANi eva $ pacisiDi-ati-vat viduH &
   bhede 'pi tulyarūpatvād % ekatvaparikalpanā // 3.7.57 //	Bede api tulya-rUpa-tvAt % eka-tva-parikalpanA // 3.7.57 //
   ekadeśe samūhe ca $ vyāpārāṇāṃ pacādayaḥ &	eka-deSe samUhe ca $ vyApArANAm paca-AdayaH &
   svabhāvataḥ pravartante % tulyarūpasamanvitāḥ // 3.7.58 //	svaBAvataH pravartante % tulya-rUpa-samanvitAH // 3.7.58 //
   nyagbhāvanā nyagbhavanaṃ $ ruhau śuddhe pratīyate &	nyagBAvanA nyagBavanam $ ruhO SudDe pratIyate &
   nyagbhāvanā nyagbhavanaṃ % ṇyante 'pi pratipadyate // 3.7.59 //	nyagBAvanAH nyagBavanam % NI-ante api pratipadyate // 3.7.59 //
   avasthāṃ pañcamīm āhur $ ṇyante tāṃ karmakartari &	avasTAm paQcamIm AhuH $ NI-ante tAm karma-kartari &
   nivṛttapreṣaṇād dhātoḥ % prākṛte 'rthe ṇij ucyate // 3.7.60 //	nivRtta-prezaNAt DAtoH % prAkRte arTe Nit ucyate // 3.7.60 //
   bravīti pacater arthaṃ $ sidhyatir na vinā ṇicā &	bravIti pacateH arTam $ siDyatiH na vinA NicA &
   sa ṇyantaḥ pacater arthe % prākṛte vyavatiṣṭhate // 3.7.61 //	sa NI-antaH pacateH arTe % prAkRte vyavatizWate // 3.7.61 //
   keṣāṃ cid devadattāder $ vyāpāro yaḥ sakarmake &	kezAm cit devadatta-AdeH $ vyApAraH yaH sa-karmake &
   sa vinā devadattādeḥ % kaṭādiṣu vivakṣyate // 3.7.62 //	sa vinA devadatta-AdeH % kawa-Adizu vivakzyate // 3.7.62 //
   nivṛttapreṣaṇaṃ karma $ svasya kartuḥ prayojakam &	nivRtta-prezaNam karma $ svasya kartuH prayojakam &
   preṣaṇāntarasaṃbandhe % ṇyante lenābhidhīyate // 3.7.63 //	prezaNa-antara-saMbanDe % NI-ante lena-aBiDIyate // 3.7.63 //
   sadṛśādiṣu yat karma- $ kartṛtvaṃ pratipadyate &	sadRSa-Adizu yat karma $ kartR-tvam pratipadyate &
   āpattyāpādane tatra % viṣayatvaṃ prati kriye // 3.7.64 //	Apatti-ApAdane tatra % vizaya-tvam prati kriye // 3.7.64 //
   kutaś cid āhṛtya padam $ evaṃ ca parikalpane &	kutas cit AhRtya padam $ evam ca parikalpane &
   karmasthabhāvakatvaṃ syād % darśanādyabhidhāyinām // 3.7.65 //	karma-sTa-BAvaka-tvam syAt % darSana-Adi-aBiDAyinAm // 3.7.65 //
   viśeṣadarśanaṃ yatra $ kriyā tatra vyavasthitā &	viSeza-darSanam yatra $ kriyA tatra vyavasTitAH &
   kriyāvyavasthā tv anyeṣāṃ % śabdair eva prakāśyate // 3.7.66 //	kriyA-vyavasTA tu anyezAm % SabdEH eva prakASyate // 3.7.66 //
   kālabhāvādhvadeśānām $ antarbhūtakriyāntaraiḥ &	kAla-BAva-aDva-deSAnAm $ antarBUta-kriyA-antarEH &
   sarvair akarmakair yoge % karmatvam upajāyate // 3.7.67 //	sarvEH akarmakEH yoge % karma-tvam upajAyate // 3.7.67 //
   ādhāratvam iva prāptās $ te punar dravyakarmasu &	ADAra-tvam iva prAptAH $ te punar dravya-karmasu &
   kālādayo bhinnakakṣyaṃ % yānti karmatvam uttaram // 3.7.68 //	kAla-AdayaH Binna-kakzyam % yAnti karma-tvam uttaram // 3.7.68 //
   atas taiḥ karmabhir dhātur $ yukto 'dravyair akarmakaḥ &	atas tEH karmaBiH DAtuH $ yuktaH adravyEH akarmakaH &
   lasya karmaṇi bhāve ca % nimittatvāya kalpate // 3.7.69 //	lasya karmaNi BAve ca % nimitta-tvAya kalpate // 3.7.69 //
   sarvaṃ cākathitaṃ karma $ bhinnakakṣyaṃ pratīyate &	sarvam ca-akaTitam karma $ Binna-kakzyam pratIyate &
   dhātvarthoddeśabhedena % tan nepsitatamaṃ kila // 3.7.70 //	DAtu-arTa-uddeSa-Bedena % tat na-Ipsitatamam kila // 3.7.70 //
   pradhānakarma kathitaṃ $ yat kriyāyāḥ prayojakam &	praDAna-karma kaTitam $ yat kriyAyAH prayojakam &
   tatsiddhaye kriyāyuktam % anyat tv akathitaṃ smṛtam // 3.7.71 //	tad-sidDaye kriyA-yuktam % anyat tu akaTitam smRtam // 3.7.71 //
   duhyādivan nayatyādau $ karmatvam akathāśrayam &	duhyAdi-vat nayati-AdO $ karma-tvam akaTA-ASrayam &
   ākhyātānupayoge tu % niyamāc cheṣa iṣyate // 3.7.72 //	AKyAta-anupayoge tu % niyamAt SezaH izyate // 3.7.72 //
   antarbhūtaṇijarthānāṃ $ duhyādīnāṃ ṇijantavat &	antarBU-taNijarTAnAm $ duhya-AdInAm Nijanta-vat &
   siddhaṃ pūrveṇa karmatvaṃ % ṇijantaniyamas tathā // 3.7.73 //	sidDam pUrveNa karma-tvam % Nijanta-niyamaH taTA // 3.7.73 //
   karaṇasya svakakṣyāyāṃ $ na prakarṣāśrayo yathā &	karaNasya sva-kakzyAyAm $ na prakarza-ASrayaH yaTA &
   karmaṇo 'pi svakakṣyāyāṃ % na syād atiśayas tathā // 3.7.74 //	karmaNaH api sva-kakzyAyAm % na syAt atiSayaH taTA // 3.7.74 //
   karmaṇas tv āptum iṣṭatva $ āśrite 'tiśayo yataḥ &	karmaNaH tu Aptum izwa-tva $ ASrite atiSayaH yatas &
   āśrīyate tato 'tyantaṃ % bhedaḥ pūrveṇa karmaṇā // 3.7.75 //	ASrIyate tatas atyantam % BedaH pUrveNa karmaNA // 3.7.75 //
   ṇijante ca yathā kartā $ sakriyaḥ san prayujyate &	Nijante ca yaTA kartA $ sa-kriyaH san prayujyate &
   na duhyādau tathā kartā % niṣkriyo 'pi prayujyate // 3.7.76 //	na duhya-AdO taTA kartA % nizkriyaH api prayujyate // 3.7.76 //
   bhedavākyaṃ tu yan ṇyante $ nīduhiprakṛtau ca yat &	Beda-vAkyam tu yat Ni-ante $ nI-duhi-prakRtO ca yat &
   śabdāntaratvān naivāsti % saṃsparśas tasya dhātunā // 3.7.77 //	Sabda-antara-tvAt na-eva-asti % saMsparSaH tasya DAtunA // 3.7.77 //
   yathaivaikam apādānaṃ $ śāstre bhedena darśitam &	yaTA-eva-ekam apAdAnam $ SAstre Bedena darSitam &
   tathaikam eva karmāpi % bhedena pratipāditam // 3.7.78 //	taTA-ekam eva karma-api % Bedena pratipAditam // 3.7.78 //
   nirvartyo vā vikāryo vā $ prāpyo vā sādhanāśrayaḥ &	nirvartyaH vA vikAryaH vA $ prApyaH vA sADana-ASrayaH &
   kriyāṇām eva sādhyatvāt % siddharūpo 'bhidhīyate // 3.7.79 //	kriyANAm eva sADya-tvAt % sidDa-rUpaH aBiDIyate // 3.7.79 //
   ahiteṣu yathā laulyāt $ kartur icchopajāyate &	ahitezu yaTA lOlyAt $ kartuH icCA-upajAyate &
   viṣādiṣu bhayādibhyas % tathaivāsau pravartate // 3.7.80 //	viza-Adizu Baya-AdiByaH % taTA-eva-asO pravartate // 3.7.80 //
   pradhānetarayor yatra $ dravyasya kriyayoḥ pṛthak &	praDAna-itarayoH yatra $ dravyasya kriyayoH pRTak &
   śaktir guṇāśrayā tatra % pradhānam anurudhyate // 3.7.81 //	SaktiH guNa-ASrayA tatra % praDAnam anuruDyate // 3.7.81 //
   pradhānaviṣayā śaktiḥ $ pratyayenābhidhīyate &	praDAna-vizayA SaktiH $ pratyayena-aBiDIyate &
   yadā guṇe tadā tadvad % anuktāpi prakāśate // 3.7.82 //	yadA guNe tadA tadvat % anuktA-api prakASate // 3.7.82 //
   pacāv anuktaṃ yat karma $ ktvānte bhāvābhidhāyini &	pacO anuktam yat karma $ ktvA-ante BAva-aBiDAyini &
   bhujau śaktyantare 'py ukte % tat taddharma prakāśate // 3.7.83 //	BujO Sakti-antare api ukte % tat tad-Darma prakASate // 3.7.83 //
   iṣeś ca gamisaṃsparśād $ grāme yo lo vidhīyate &	izeH ca gami-saMsparSAt $ grAme yaH laH viDIyate &
   tatreṣiṇaiva nirbhogaḥ % kriyate gamikarmaṇaḥ // 3.7.84 //	tatra-iziNA-eva nirBogaH % kriyate gami-karmaNaH // 3.7.84 //
   paktvā bhujyata ity atra $ keṣāṃ cin na vyapekṣate &	paktvA Bujyate iti atra $ kezAm cit na vyapekzate &
   odanaṃ pacatiḥ so 'sāv % anumānāt pratīyate // 3.7.85 //	odanam pacatiH saH asO % anumAnAt pratIyate // 3.7.85 //
   tathābhiniviśau karma $ yat tiṅante 'bhidhīyate &	taTA-aBiniviSO karma $ yat tiFante aBiDIyate &
   ktvānte 'dhikaraṇatve 'pi % na tatrecchanti saptamīm // 3.7.86 //	ktvAnte aDikaraNa-tve api % na tatra-icCanti saptamIm // 3.7.86 //
   yan nirvṛttāśrayaṃ karma $ prāpter apracitaṃ punaḥ &	yat nirvRtta-ASrayam karma $ prApteH apracitam punar &
   bhakṣyādiviṣayāpattyā % bhidyamānaṃ tad īpsitam // 3.7.87 //	Bakzya-Adi-vizaya-ApattyA % BidyamAnam tat Ipsitam // 3.7.87 //
   dhātor arthāntare vṛtter $ dhātvarthenopasaṃgrahāt &	DAtoH arTa-antare vRtteH $ DAtu-arTena-upasaMgrahAt &
   prasiddher avivakṣātaḥ % karmaṇo 'karmikā kriyā // 3.7.88 //	prasidDeH avivakzAtaH % karmaNaH akarmikA kriyA // 3.7.88 //
   bhedā ya ete catvāraḥ $ sāmānyena pradarśitāḥ &	BedAH ye ete catvAraH $ sAmAnyena pradarSitAH &
   te nimittādibhedena % bhidyante bahudhā punaḥ // 3.7.89 //	te nimitta-Adi-Bedena % Bidyante bahuDA punar // 3.7.89 //
   // iti karmādhikāraḥ //	// iti karma-aDikAraH //
   karaṇādhikāraḥ	karaNa-aDikAraH
   kriyāyāḥ pariniṣpattir $ yadvyāpārād anantaram &	kriyAyAH parinizpattiH $ yat-vyApArAt anantaram &
   vivakṣyate yadā tatra % karaṇatvaṃ tadā smṛtam // 3.7.90 //	vivakzyate yadA tatra % karaNa-tvam tadA smRtam // 3.7.90 //
   vastutas tad anirdeśyaṃ $ na hi vastu vyavasthitam &	vastutas tat anirdeSyam $ na hi vastu vyavasTitam &
   sthālyā pacyata ity eṣā % vivakṣā dṛśyate yataḥ // 3.7.91 //	sTAlyA pacyate iti ezA % vivakzA dRSyate yatas // 3.7.91 //
   karaṇeṣu tu saṃskāram $ ārabhante punaḥ punaḥ &	karaNezu tu saMskAram $ AraBante punar punar &
   viniyogaviśeṣāṃś ca % pradhānasya prasiddhaye // 3.7.92 //	viniyoga-viSezAn ca % praDAnasya prasidDaye // 3.7.92 //
   svakakṣyāsu prakarṣaś ca $ karaṇānāṃ na vidyate &	sva-kakzyAsu prakarzaH ca $ karaNAnAm na vidyate &
   āśritātiśayatvaṃ tu % paratas tatra lakṣaṇam // 3.7.93 //	ASrita-atiSaya-tvam tu % paratas tatra lakzaNam // 3.7.93 //
   svātantrye 'pi prayoktāra $ ārād evopakurvate &	svAtantrye api prayoktAraH $ ArAt eva-upakurvate &
   karaṇena hi sarveṣāṃ % vyāpāro vyavadhīyate // 3.7.94 //	karaNena hi sarvezAm % vyApAraH vyavaDIyate // 3.7.94 //
   kriyāsiddhau prakarṣo 'yaṃ $ nyagbhāvas tv eva kartari &	kriyA-sidDO prakarzaH ayam $ nyagBAvaH tu eva kartari &
   siddhau satyāṃ hi sāmānyaṃ % sādhakatvaṃ prakṛṣyate // 3.7.95 //	sidDO satyAm hi sAmAnyam % sADaka-tvam prakRzyate // 3.7.95 //
   asyādīnāṃ tu kartṛtve $ taikṣṇyādi karaṇaṃ viduḥ &	asya-AdInAm tu kartR-tve $ tEkzNya-Adi karaNam viduH &
   taikṣṇyādīnāṃ svatantratve % dvedhātmā vyavatiṣṭhate // 3.7.96 //	tEkzNya-AdInAm svatantra-tve % dveDA-AtmA vyavatizWate // 3.7.96 //
   ātmabhede 'pi saty evam $ eko 'rthaḥ sa tathā sthitaḥ &	Atma-Bede api sati evam $ ekaH arTaH sa taTA sTitaH &
   tadāśrayatvād bhede 'pi % kartṛtvaṃ bādhakaṃ tataḥ // 3.7.97 //	tad-ASraya-tvAt Bede api % kartR-tvam bADakam tatas // 3.7.97 //
   yathā ca saṃnidhānena $ karaṇatvaṃ pratīyate &	yaTA ca saMniDAnena $ karaNa-tvam pratIyate &
   tathaivāsaṃnidhāne 'pi % kriyāsiddheḥ pratīyate // 3.7.98 //	taTA-eva-asaMniDAne api % kriyA-sidDeH pratIyate // 3.7.98 //
   stokasya vābhinirvṛtter $ anirvṛtteś ca tasya vā &	stokasya vA-aBinirvRtteH $ anirvRtteH ca tasya vA &
   prasiddhiṃ karaṇatvasya % stokādīnāṃ pracakṣate // 3.7.99 //	prasidDim karaNa-tvasya % stoka-AdInAm pracakzate // 3.7.99 //
   dharmāṇāṃ tadvatā bhedād $ abhedāc ca viśiṣyate &	DarmANAm tadvatA BedAt $ aBedAt ca viSizyate &
   kriyāvadher avaccheda- % viśeṣād bhidyate yathā // 3.7.100 //	kriyA-avaDeH avacCeda % viSezAt Bidyate yaTA // 3.7.100 //
   // iti karaṇādhikāraḥ //	// iti karaNa-aDikAraH //
   kartradhikāraḥ	kartR-aDikAraH
   prāg anyataḥ śaktilābhān $ nyagbhāvāpādanād api &	prAk anyatas Sakti-lABAn $ nyagBAva-ApAdanAt api &
   tadadhīnapravṛttitvāt % pravṛttānāṃ nivartanāt // 3.7.101 //	tad-aDIna-pravRtti-tvAt % pravRttAnAm nivartanAt // 3.7.101 //
   adṛṣṭatvāt pratinidheḥ $ praviveke ca darśanāt &	adRzwa-tvAt pratiniDeH $ praviveke ca darSanAt &
   ārād apy upakāritve % svātantryaṃ kartur ucyate // 3.7.102 //	ArAt api upakAri-tve % svAtantryam kartuH ucyate // 3.7.102 //
   dharmair abhyuditaiḥ śabde $ niyamo na tu vastuni &	DarmEH aByuditEH Sabde $ niyamaH na tu vastuni &
   kartṛdharmavivakṣāyāṃ % śabdāt kartā pratīyate // 3.7.103 //	kartR-Darma-vivakzAyAm % SabdAt kartA pratIyate // 3.7.103 //
   ekasya buddhyavasthābhir $ bhede ca parikalpite &	ekasya budDi-avasTABiH $ Bede ca parikalpite &
   kartṛtvaṃ karaṇatvaṃ ca % karmatvaṃ copajāyate // 3.7.104 //	kartR-tvam karaNa-tvam ca % karma-tvam ca-upajAyate // 3.7.104 //
   utpatteḥ prāg asadbhāvo $ buddhyavasthānibandhanaḥ &	utpatteH prAk asadBAvaH $ budDi-avasTA-nibanDanaH &
   aviśiṣṭaḥ satānyena % kartā bhavati janmanaḥ // 3.7.105 //	aviSizwaH satA-anyena % kartA Bavati janmanaH // 3.7.105 //
   kāraṇaṃ kāryabhāvena $ yadā vāvyavatiṣṭhate &	kAraNam kArya-BAvena $ yadA vA-avyavatizWate &
   kāryaśabdaṃ tadā labdhvā % kāryatvenopajāyate // 3.7.106 //	kArya-Sabdam tadA labDvA % kAryatvena-upajAyate // 3.7.106 //
   yathāheḥ kuṇḍalībhāvo $ vyagrāṇāṃ vā samagratā &	yaTA-aheH kuNxalIBAvaH $ vyagrANAm vA samagra-tA &
   tathaiva janmarūpatvaṃ % satām eke pracakṣate // 3.7.107 //	taTA-eva janma-rUpa-tvam % satAm eke pracakzate // 3.7.107 //
   vibhaktayoni yat kāryaṃ $ kāraṇebhyaḥ pravartate &	viBaktayoni yat kAryam $ kAraNeByaH pravartate &
   svā jātir vyaktirūpeṇa % tasyāpi vyavatiṣṭhate // 3.7.108 //	svA jAtiH vyakti-rUpeNa % tasya-api vyavatizWate // 3.7.108 //
   bhāveṣv eva padanyāsaḥ $ prajñāyā vāca eva vā &	BAvezu eva pada-nyAsaH $ prajQAyAH vAcaH eva vA &
   nāstīty apy apade nāsti % na ca sad bhidyate tataḥ // 3.7.109 //	na-asti-iti api apade na-asti % na ca sat Bidyate tatas // 3.7.109 //
   buddhiśabdau pravartete $ yathābhūteṣu vastuṣu &	budDi-SabdO pravartete $ yaTABUtezu vastuzu &
   teṣām anyena tattvena % vyavahāro na vidyate // 3.7.110 //	tezAm anyena tattvena % vyavahAraH na vidyate // 3.7.110 //
   ākāśasya yathā bhedaś $ chāyāyāś calanaṃ yathā &	AkASasya yaTA BedaH $ CAyAyAH calanam yaTA &
   janmanāśāv abhede 'pi % tathā kaiś cit prakalpitau // 3.7.111 //	janma-nASO aBede api % taTA kEH cit prakalpitO // 3.7.111 //
   yathaivākāśanāstitvam $ asan mūrtinirūpitam &	yaTA-eva-AkASanAstitvam $ asat mUrti-nirUpitam &
   tathaiva mūrtināstitvam % asadākāśaniśrayam // 3.7.112 //	taTA-eva mUrtinA-astitvam % asat-AkASa-niSrayam // 3.7.112 //
   yathā tadarthair vyāpāraiḥ $ kriyātmā vyapadiśyate &	yaTA tad-arTEH vyApArEH $ kriyA-AtmA vyapadiSyate &
   abhedagrahaṇād eṣa % kāryakāraṇayoḥ kramaḥ // 3.7.113 //	aBeda-grahaNAt eza % kArya-kAraNayoH kramaH // 3.7.113 //
   vikāro janmanaḥ kartā $ prakṛtir veti saṃśaye &	vikAraH janmanaH kartA $ prakRtiH vA-iti saMSaye &
   bhidyate pratipattṭṇāṃ % darśanaṃ liṅgadarśanaiḥ // 3.7.114 //	Bidyate pratipad-twNAm % darSanam liFga-darSanEH // 3.7.114 //
   kḷpi saṃpadyamāne yā $ caturthī sā vikārataḥ &	k?pi saMpadyamAne yA $ caturTI sA vikArataH &
   suvarṇapiṇḍe prakṛtau % vacanaṃ kuṇḍalāśrayam // 3.7.115 //	suvarNa-piNxe prakRtO % vacanam kuNxala-ASrayam // 3.7.115 //
   vākye saṃpadyateḥ kartā $ saṅghaś cvyantasya kathyate &	vAkye saMpadyateH kartA $ saFGaH cvyantasya kaTyate &
   vṛttau saṅghībhavantīti % brāhmaṇānāṃ svatantratā // 3.7.116 //	vRttO saFGIBavanti-iti % brAhmaNAnAm svatantra-tA // 3.7.116 //
   atvaṃ saṃpadyate yas tvaṃ $ na tasmin yuṣmadāśrayā &	atvam saMpadyate yaH tvam $ na tasmin yuzmad-ASrayA &
   pravṛttiḥ puruṣasyāsti % prākṛtaḥ sa vidhīyate // 3.7.117 //	pravRttiH puruzasya-asti % prAkRtaH sa viDIyate // 3.7.117 //
   pūrvāvasthām avijahat $ saṃspṛśan dharmam uttaram &	pUrva-avasTAm avijahat $ saMspRSan Darmam uttaram &
   saṃmūrchita ivārthātmā % jāyamāno 'bhidhīyate // 3.7.118 //	saMmUrCitaH iva-arTa-AtmA % jAyamAnaH aBiDIyate // 3.7.118 //
   savyāpārataraḥ kaś cit $ kva cid dharmaḥ pratīyate &	sa-vyApArataraH kaH cit $ kva cit DarmaH pratIyate &
   saṃsṛjyante ca bhāvānāṃ % bhedavatyo 'pi śaktayaḥ // 3.7.119 //	saMsRjyante ca BAvAnAm % BedavatyaH api SaktayaH // 3.7.119 //
   viparītārthavṛttitvaṃ $ puruṣasya viparyaye &	viparIta-arTa-vRtti-tvam $ puruzasya viparyaye &
   gamyeta sādhanaṃ hy atra % savyāpāraṃ pratīyate // 3.7.120 //	gamyeta sADanam hi atra % sa-vyApAram pratIyate // 3.7.120 //
   tvam anyo bhavasīty eṣā $ tatra syāt parikalpanā &	tvam anyaH Bavasi-iti ezA $ tatra syAt parikalpanA &
   rājñi bhṛtyatvamāpanne % yathā tadvad gatir bhavet // 3.7.121 //	rAjQi BRtya-tvam-Apanne % yaTA tadvat gatiH Bavet // 3.7.121 //
   saṃbhāvanāt kriyāsiddhau $ kartṛtvena samāśritaḥ &	saMBAvanAt kriyA-sidDO $ kartR-tvena samASritaH &
   kriyāyām ātmasādhyāyāṃ % sādhanānāṃ prayojakaḥ // 3.7.122 //	kriyAyAm Atma-sADyAyAm % sADanAnAm prayojakaH // 3.7.122 //
   prayogamātre nyagbhāvaṃ $ svātantryād eva niśritaḥ &	prayoga-mAtre nyagBAvam $ svAtantryAt eva niSritaH &
   aviśiṣṭo bhavaty anyaiḥ % svatantrair muktasaṃśayaiḥ // 3.7.123 //	aviSizwaH Bavati anyEH % svatantrEH mukta-saMSayEH // 3.7.123 //
   nimittebhyaḥ pravartante $ sarva eva svabhūtaye &	nimitteByaH pravartante $ sarve eva sva-BUtaye &
   abhiprāyānurodho 'pi % svārthasyaiva prasiddhaye // 3.7.124 //	aBiprAya-anuroDaH api % sva-arTasya-eva prasidDaye // 3.7.124 //
   // iti kartradhikāraḥ //	// iti kartR-aDikAraH //
   hetvadhikāraḥ	hetu-aDikAraH
   preṣaṇādhyeṣaṇe kurvaṃs $ tatsamarthāni cācaran &	prezaNa-aDyezaNe kurvan $ tad-samarTAni ca-Acaran &
   kartaiva vihitāṃ śāstre % hetusaṃjñāṃ prapadyate // 3.7.125 //	kartA-eva vihitAm SAstre % hetu-saMjQAm prapadyate // 3.7.125 //
   dravyamātrasya tu praiṣe $ pṛcchyāder loḍ vidhīyate &	dravya-mAtrasya tu prEze $ pRcCya-AdeH low viDIyate &
   sakriyasya prayogas tu % yadā sa viṣayo ṇicaḥ // 3.7.126 //	sa-kriyasya prayogaH tu % yadA sa vizayaH NicaH // 3.7.126 //
   guṇakriyāyāṃ svātantryāt $ preṣaṇe karmatāṃ gataḥ &	guNa-kriyAyAm svAtantryAt $ prezaNe karma-tAm gataH &
   niyamāt karmasaṃjñāyāḥ % svadharmeṇābhidhīyate // 3.7.127 //	niyamAt karma-saMjQAyAH % svaDarmeNa-aBiDIyate // 3.7.127 //
   kriyāyāḥ prerakaṃ karma $ hetuḥ kartuḥ prayojakaḥ &	kriyAyAH prerakam karma $ hetuH kartuH prayojakaH &
   karmārthā ca kriyotpatti- % saṃskārapratipattibhiḥ // 3.7.128 //	karma-arTA ca kriyA-utpatti % saMskAra-pratipattiBiH // 3.7.128 //
   // iti hetvadhikāraḥ //	// iti hetu-aDikAraH //
   saṃpradānādhikāraḥ	saMpradAna-aDikAraH
   anirākaraṇāt kartus $ tyāgāṅgaṃ karmaṇepsitam &	anirAkaraNAt kartuH $ tyAga-aFgam karmaNA-Ipsitam &
   preraṇānumatibhyāṃ ca % labhate saṃpradānatām // 3.7.129 //	preraNa-anumatiByAm ca % laBate saMpradAna-tAm // 3.7.129 //
   hetutve karmasaṃjñāyāṃ $ śeṣatve vāpi kārakam &	hetu-tve karma-saMjQAyAm $ Seza-tve vA-api kArakam &
   rucyarthādiṣu śāstreṇa % saṃpradānākhyam ucyate // 3.7.130 //	ruci-arTa-Adizu SAstreNa % saMpradAna-AKyam ucyate // 3.7.130 //
   bhedasya ca vivakṣāyāṃ $ pūrvāṃ pūrvāṃ kriyāṃ prati &	Bedasya ca vivakzAyAm $ pUrvAm pUrvAm kriyAm prati &
   parasyāṅgasya karmatvān % na kriyāgrahaṇaṃ kṛtam // 3.7.131 //	parasya-aFgasya karma-tvAt % na kriyA-grahaNam kRtam // 3.7.131 //
   kriyāṇāṃ samudāye tu $ yadaikatvaṃ vivakṣitam &	kriyANAm samudAye tu $ yadA-ekatvam vivakzitam &
   tadā karma kriyāyogāt % svākhyayaivopacaryate // 3.7.132 //	tadA karma kriyA-yogAt % su-AKyayA-eva-upacaryate // 3.7.132 //
   bhedābhedavivakṣā ca $ svabhāvena vyavasthitā &	Beda-aBeda-vivakzA ca $ svaBAvena vyavasTitAH &
   tasmād gatyarthakarmatve % vyabhicāro na dṛśyate // 3.7.133 //	tasmAt gati-arTa-karma-tve % vyaBicAraH na dRSyate // 3.7.133 //
   vikalpenaiva sarvatra $ saṃjñe syātām ubhe yadi &	vikalpena-eva sarvatra $ saMjQe syAtAm uBe yadi &
   ārambheṇa na yogasya % pratyākhyānaṃ samaṃ bhavet // 3.7.134 //	AramBeNa na yogasya % pratyAKyAnam samam Bavet // 3.7.134 //
   tyāgarūpaṃ prahātavye $ prāpye saṃsargadarśanam &	tyAga-rUpam prahAtavye $ prApye saMsarga-darSanam &
   āsthitaṃ karma yat tatra % dvairūpyaṃ bhajate kriyā // 3.7.135 //	AsTitam karma yat tatra % dvErUpyam Bajate kriyA // 3.7.135 //
   // iti saṃpradānādhikāraḥ //	// iti saMpradAna-aDikAraH //
   apādānādhikāraḥ	apAdAna-aDikAraH
   nirdiṣṭaviṣayaṃ kiṃ cid $ upāttaviṣayaṃ tathā &	nirdizwa-vizayam kim cit $ upAtta-vizayam taTA &
   apekṣitakriyaṃ ceti % tridhāpādānam ucyate // 3.7.136 //	apekzita-kriyam ca-iti % triDA-apAdAnam ucyate // 3.7.136 //
   saṃyogabhedād bhinnātmā $ gamir eva bhramir yathā &	saMyoga-BedAt Binna-AtmA $ gamiH eva BramiH yaTA &
   dhruvāvadhir apāyo 'pi % samavetas tathādhruve // 3.7.137 //	Druva-avaDiH apAyaH api % samavetaH taTA-aDruve // 3.7.137 //
   dravyasvabhāvo na dhrauvyam $ iti sūtre pratīyate &	dravya-svaBAvaH na DrOvyam $ iti sUtre pratIyate &
   apāyaviṣayaṃ dhrauvyaṃ % yat tu tāvad vivakṣitam // 3.7.138 //	apAya-vizayam DrOvyam % yat tu tAvat vivakzitam // 3.7.138 //
   saraṇe devadattasya $ dhrauvyaṃ pāte tu vājinaḥ &	saraNe devadattasya $ DrOvyam pAte tu vAjinaH &
   āviṣṭaṃ yad apāyena % tasyādhrauvyaṃ pracakṣate // 3.7.139 //	Avizwam yat apAyena % tasya-aDrOvyam pracakzate // 3.7.139 //
   ubhāv apy adhruvau meṣau $ yady apy ubhayakarmaje &	uBO api aDruvO mezO $ yadi api uBaya-karma-je &
   vibhāge pravibhakte tu % kriye tatra vivakṣite // 3.7.140 //	viBAge praviBakte tu % kriye tatra vivakzite // 3.7.140 //
   meṣāntarakriyāpekṣam $ avadhitvaṃ pṛthak pṛthak &	meza-antara-kriyA-apekzam $ avaDi-tvam pRTak pRTak &
   meṣayoḥ svakriyāpekṣaṃ % kartṛtvaṃ ca pṛthak pṛthak // 3.7.141 //	mezayoH sva-kriyA-apekzam % kartR-tvam ca pRTak pRTak // 3.7.141 //
   abhedena kriyaikā tu $ dvisādhyā ced vivakṣitā &	aBedena kriyA-ekA tu $ dvi-sADyA ced vivakzitA &
   meṣāv apāye kartārau % yady anyo vidyate 'vadhiḥ // 3.7.142 //	mezO apAye kartArO % yadi anyaH vidyate avaDiH // 3.7.142 //
   gatir vinā tv avadhinā $ nāpāya iti gamyate &	gatiH vinA tu avaDinA $ na-apAyaH iti gamyate &
   vṛkṣasya parṇaṃ patatīty % evaṃ bhāṣye nidarśitam // 3.7.143 //	vRkzasya parNam patati-iti % evam BAzye nidarSitam // 3.7.143 //
   bhedābhedau pṛthagbhāvaḥ $ sthitiś ceti virodhinaḥ &	Beda-aBedO pRTak-BAvaH $ sTitiH ca-iti viroDinaH &
   yugapan na vivakṣyante % sarve dharmā balāhake // 3.7.144 //	yugapad na vivakzyante % sarve DarmAH balAhake // 3.7.144 //
   dhanuṣā vidhyatīty atra $ vināpāyavivakṣayā &	DanuzA viDyati-iti atra $ vinA-apAya-vivakzayA &
   karaṇatvaṃ yato nāsti % tasmāt tad ubhayaṃ saha // 3.7.145 //	karaNa-tvam yatas na-asti % tasmAt tat uBayam saha // 3.7.145 //
   ekaiva vā satī śaktir $ dvirūpā vyavatiṣṭhate &	ekA-eva vA satI SaktiH $ dvi-rUpAH vyavatizWate &
   nimittaṃ saṃjñayos tatra % parayā bādhyate 'parā // 3.7.146 //	nimittam saMjQayoH tatra % parayA bADyate aparAH // 3.7.146 //
   nirdhāraṇe vibhakte yo $ bhītrādīnāṃ ca yo vidhiḥ &	nirDAraNe viBakte yaH $ BItra-AdInAm ca yaH viDiH &
   upāttāpekṣitāpāyaḥ % so 'budhapratipattaye // 3.7.147 //	upAtta-apekzita-apAyaH % saH abuDa-pratipattaye // 3.7.147 //
   // ity apādānādhikāraḥ //	// iti apAdAna-aDikAraH //
   adhikaraṇādhikāraḥ	aDikaraNa-aDikAraH
   kartṛkarmavyavahitām $ asākṣād dhārayat kriyām &	kartR-karma-vyavahitAm $ asAkzAt DArayat kriyAm &
   upakurvat kriyāsiddhau % śāstre 'dhikaraṇaṃ smṛtam // 3.7.148 //	upakurvat kriyA-sidDO % SAstre aDikaraNam smRtam // 3.7.148 //
   upaśleṣasya cābhedas $ tilākāśakaṭādiṣu &	upaSlezasya ca-aBedaH $ tila-AkA-Sa-kawa-Adizu &
   upakārās tu bhidyante % saṃyogisamavāyinām // 3.7.149 //	upakArAH tu Bidyante % saMyogi-samavAyinAm // 3.7.149 //
   avināśo gurutvasya $ pratibandhe svatantratā &	avinASaH guru-tvasya $ pratibanDe svatantra-tA &
   digviśeṣād avaccheda % ityādyā bhedahetavaḥ // 3.7.150 //	diS-viSezAt avacCeda % ityAdyAH Beda-hetavaH // 3.7.150 //
   ākāśam eva keṣāṃ cid $ deśabhedaprakalpanāt &	AkASam eva kezAm cit $ deSa-Beda-prakalpanAt &
   ādhāraśaktiḥ prathamā % sarvasaṃyogināṃ matā // 3.7.151 //	ADAra-SaktiH praTamA % sarva-saMyoginAm matA // 3.7.151 //
   idam atreti bhāvānām $ abhāvān na prakalpate &	idam atra-iti BAvAnAm $ aBAvAt na prakalpate &
   vyapadeśas tam ākāśa- % nimittaṃ saṃpracakṣate // 3.7.152 //	vyapadeSaH tam AkASa % nimittam saMpracakzate // 3.7.152 //
   kālāt kriyā vibhajyanta $ ākāśāt sarvamūrtayaḥ &	kAlAt kriyAH viBajyanta $ AkASAt sarva-mUrtayaH &
   etāvāṃś caiva bhedo 'yam % abhedopanibandhanaḥ // 3.7.153 //	etAvAn ca-eva BedaH ayam % aBeda-upanibanDanaH // 3.7.153 //
   yady apy upavasir deśa- $ viśeṣam anurudhyate &	yadi api upavasiH deSa $ viSezam anuruDyate &
   śabdapravṛttidharmāt tu % kālam evāvalambate // 3.7.154 //	Sabda-pravRtti-DarmAt tu % kAlam eva-avalambate // 3.7.154 //
   vasatāv aprayukte 'pi $ deśo 'dhikaraṇaṃ tataḥ &	vasatO aprayukte api $ deSaH aDikaraNam tatas &
   aprayuktaṃ trirātrādi % karma copavasau smṛtam // 3.7.155 //	aprayuktam tri-rAtra-Adi % karma ca-upavasO smRtam // 3.7.155 //
   // ity adhikaraṇādhikāraḥ //	// iti aDikaraNa-aDikAraH //
   śeṣādhikāraḥ	Seza-aDikAraH
   saṃbandhaḥ kārakebhyo 'nyaḥ $ kriyākārakapūrvakaḥ &	saMbanDaH kArakeByaH anyaH $ kriyA-kAraka-pUrvakaH &
   śrutāyām aśrutāyāṃ vā % kriyāyāṃ so 'bhidhīyate // 3.7.156 //	SrutAyAm aSrutAyAm vA % kriyAyAm saH aBiDIyate // 3.7.156 //
   dviṣṭho 'py asau parārthatvād $ guṇeṣu vyatiricyate &	dvizWaH api asO parArTa-tvAt $ guNezu vyatiricyate &
   tatrābhidhīyamānaḥ san % pradhāne 'py upayujyate // 3.7.157 //	tatra-aBiDIyamAnaH san % praDAne api upayujyate // 3.7.157 //
   nimittaniyamaḥ śabdāt $ saṃbandhasya na gṛhyate &	nimitta-niyamaH SabdAt $ saMbanDasya na gRhyate &
   karmapravacanīyais tu % sa viśeṣo 'varudhyate // 3.7.158 //	karma-pravacanIyEH tu % sa viSezaH avaruDyate // 3.7.158 //
   sādhanair vyapadiṣṭe ca $ śrūyamāṇakriye punaḥ &	sADanEH vyapadizwe ca $ SrUyamANa-kriye punar &
   proktā pratipadaṃ ṣaṣṭhī % samāsasya nivṛttaye // 3.7.159 //	proktA pratipadam zazWI % samAsasya nivRttaye // 3.7.159 //
   niṣṭhāyāṃ karmaviṣayā $ ṣaṣthī ca pratiṣidhyate &	nizWAyAm karma-vizayAH $ zazTI ca pratiziDyate &
   śeṣalakṣaṇayā ṣaṣṭhyā % samāsastatra neṣyate // 3.7.160 //	Seza-lakzaNayA zazWyA % samAsaH-tatra na-izyate // 3.7.160 //
   anyena vyapadiṣṭasya $ yasyānyatropajāyate &	anyena vyapadizwasya $ yasya-anyatra-upajAyate &
   vyatirekaḥ sa dharmau dvau % labhate viṣayāntare // 3.7.161 //	vyatirekaH sa DarmO dvO % laBate vizaya-antare // 3.7.161 //
   prādhānyaṃ svaguṇe labdhvā $ pradhāne yāti śeṣatām &	prADAnyam sva-guNe labDvA $ praDAne yAti Seza-tAm &
   sahayoge svayoge 'taḥ % pradhānatvaṃ na hīyate // 3.7.162 //	saha-yoge sva-yoge atas % praDAna-tvam na hIyate // 3.7.162 //
   // iti śeṣādhikāraḥ //	// iti Seza-aDikAraH //
   siddhasyābhimukhībhāva- $ mātraṃ saṃbodhanaṃ viduḥ &	sidDasya-aBimuKIBAva $ mAtram saMboDanam viduH &
   prāptābhimukhyo hy arthātmā % kriyāsu viniyujyate // 3.7.163 //	prApta-aBimuKyaH hi arTa-AtmA % kriyAsu viniyujyate // 3.7.163 //
   saṃbodhanaṃ na vākyārtha $ iti pūrvebhya āgamaḥ &	saMboDanam na vAkya-arTaH $ iti pUrveByaH AgamaH &
   uddeśena vibhaktyarthā % vākyārthāt samapoddhṛtāḥ // 3.7.164 //	uddeSena viBakti-arTAH % vAkya-arTAt samapa-udDRtAH // 3.7.164 //
   vibhaktyarthe 'vyayībhāva- $ vacanād avasīyatām &	viBakti-arTe avyayIBAva $ vacanAt avasIyatAm &
   anyo dravyād vibhaktyarthaḥ % so 'vyayenābhidhīyate // 3.7.165 //	anyaH dravyAt viBakti-arTaH % saH avyayena-aBiDIyate // 3.7.165 //
   dravyaṃ tu yad yathābhūtaṃ $ tad atyantaṃ tathā bhavet &	dravyam tu yat yaTABUtam $ tat atyantam taTA Bavet &
   kriyāyoge 'pi tasyāsau % dravyātmā nāpahīyate // 3.7.166 //	kriyA-yoge api tasya-asO % dravya-AtmA na-apahIyate // 3.7.166 //
   tasmād yat karaṇaṃ dravyaṃ $ tat karma na punar bhavet &	tasmAt yat karaNam dravyam $ tat karma na punar Bavet &
   sarvasya vānyathābhāvas % tasya dravyātmano bhavet // 3.7.167 //	sarvasya vA-anyaTA-BAvaH % tasya dravya-AtmanaH Bavet // 3.7.167 //
   // iti sādhanasamuddeśaḥ //	// iti sADana-samuddeSaH //
