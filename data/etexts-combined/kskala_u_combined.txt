   Kṣemendra: Kalāvilāsa	Kzema-indra: Kala-AvilAsa
   asti viśālaṃ kamalālulitapariṣvaṅgamaṅgalāyatanam &	asti viSAlam kamala-Alulita-parizvaFga-maFgala-Ayatanam &
   śrīpativakṣaḥsthalamiva ratnojjvalamujjvalaṃ nagaram // 1.1 //	SrIpati-vakzaH-sTalam-iva ratna-ujjvalam-ujjvalam nagaram // 1.1 //
   maṇibhūbimbitamuktāpralambanivahena yatra śeṣāhiḥ &	maNi-BU-bimbita-muktA-pralamba-nivahena yatra Seza-ahiH &
   bhavanāni bibharti sadā bahudhātmānaṃ vibhajyeva // 1.2 //	BavanAni biBarti sadA bahuDA-AtmAnam viBajya-iva // 1.2 //
   vighno'bhisārikāṇāṃ bhavanagaṇaḥ sphāṭikaprabhāvikaṭaḥ &	viGnaH-aBisArikANAm Bavana-gaNaH sPAwika-praBA-vikawaH &
   yatra virājati rajanītimirapaṭaprakaṭaluṇṭhākaḥ // 1.3 //	yatra virAjati rajanI-timira-pawa-prakawa-luNWAkaH // 1.3 //
   yatra trinayananayanajvalanajvālāvalīśalabhavṛttiḥ &	yatra trinayana-nayana-jvalana-jvAlA-AvalI-SalaBa-vRttiH &
   jīvati mānasajanmā śaśivadanāvadanakāntipīyūṣaiḥ // 1.4 //	jIvati mAnasa-janmA SaSi-vadanAvadana-kAnti-pIyUzEH // 1.4 //
   ratilulitalalitalalanāklamajalalavavāhino muhuryatra &	rati-lulita-lalita-lalanA-klama-jala-lava-vAhinaH muhur-yatra &
   ślathakeśakusumaparimalavāsitadehā vahantyanilāḥ // 1.5 //	SlaTa-keSa-kusuma-parimala-vAsita-dehAH vahanti-anilAH // 1.5 //
   navabisakisalayakavalanakaṣāyakalahaṃsakalaravo yatra &	nava-bisa-kisalaya-kavalana-kazAya-kalahaMsa-kalaravaH yatra &
   kamalavaneṣu prasarati lakṣmyā iva nūpurārāvaḥ // 1.6 //	kamala-vanezu prasarati lakzmyAH iva nUpura-ArAvaH // 1.6 //
   nṛtyanmugdhamayūrā marakatadhārāgṛhāvalī satatam &	nRtyat-mugDa-mayUrA mara-kata-DArA-gRha-AvalI satatam &
   sendrāyudhadhananivahā prāvṛṇmūrteva yatrāste // 1.7 //	sa-indrAyuDa-Dana-nivahA prAvRz-mUrta-iva yatra-Aste // 1.7 //
   śaśikiraṇaprāvaraṇasphāṭikaharmyeṣu hariṇaśāvākṣyaḥ &	SaSi-kiraNa-prAvaraNa-sPAwika-harmyezu hariNa-SAvAkzyaH &
   yatra vibhānti sudhāmbudhidugdhataraṅgitthitā ivāpsarasaḥ // 1.8 //	yatra viBAnti suDA-ambuDi-dugDa-taraFgitTitAH iva-apsarasaH // 1.8 //
   tatrābhūdabhibhūtaprabhūtamāyānikāyaśatadhūrtaḥ &	tatra-aBUt-aBiBUta-praBUta-m-AyAnikAya-Sata-DUrtaH &
   sakalakalānilayānāṃ dhuryaḥ śrīmūladevākhyaḥ // 1.9 //	sakala-kalA-nilayAnAm DuryaH SrI-mUladeva-AKyaH // 1.9 //
   nānādigdeśāgatadhūrtairupajīvyamānamativibhavaḥ &	nAnA-diS-deSA-gata-DUrtEH-upajIvyamAnam-ati-viBavaH &
   sa prāpa vipulasaṃpadam ātmaguṇaiścakravartīva // 1.10 //	sa prApa vipula-saMpadam Atma-guNEH-cakravartI-iva // 1.10 //
   bhuktottaraṃ sahṛdayair āsthānīsaṃsthitaṃ kadācittam &	Bukta-uttaram sahRdayEH AsTAnI-saMsTitam kadAcid-tam &
   abhyetya sārthavāho dattamahārhopahāramaṇikanakaḥ // 1.11 //	aByetya sArTavAhaH datta-mahArha-upahAra-maNi-kanakaH // 1.11 //
   praṇato hiraṇyaguptaḥ sahitaḥ putreṇa candraguptena &	praNataH hiraNyaguptaH sahitaH putreNa candraguptena &
   prāptāsanasatkāraḥ provāca mhūrtaviśrāntaḥ // 1.12 //	prApta-Asana-satkAraH provAca mhUrta-viSrAntaH // 1.12 //
   atiparicayasapratibhā tava purato mādṛśāmiyaṃ vāṇī &	ati-paricaya-sa-pratiBA tava puratas mAdRSAm-iyam vANI &
   grāmyāṅganeva nagare na tathā pragalbhyamāyāti // 1.13 //	grAmya-aFganA-iva nagare na taTA pragalByam-AyAti // 1.13 //
   pihitabṛhaspatidhiṣaṇo ruciraḥ prajñāmarīcinicayaste &	pihita-bRhaspati-DizaNaH ruciraH prajQA-marIci-nicayaH-te &
   tīkṣṇāṃśoriva sahajaḥ proṣitatimirāḥ karotyāśāḥ // 1.14 //	tIkzNa-aMSoH-iva sahajaH prozita-timirAH karoti-ASAH // 1.14 //
   ājanmārjitabahuvidhamaṇimauktikakanakapūrṇakoṣasya &	Ajanma-arjita-bahuviDa-maNi-mOktika-kanaka-pUrNa-kozasya &
   eko mamaiṣa sūnuḥ saṃjātaḥ paścime vayasi // 1.15 //	ekaH mama-eza sUnuH saMjAtaH paScime vayasi // 1.15 //
   mohasthānaṃ bālyaṃ yauvanamapi madanamānasonmādam &	moha-sTAnam bAlyam yOvanam-api madana-mAnasa-unmAdam &
   anilāvalolanalinīdalajalacapalāśca vittacayāḥ // 1.16 //	anila-avalola-nalinI-dala-jala-capalAH-ca vitta-cayAH // 1.16 //
   hāriṇyo hariṇadṛśaḥ satataṃ bhogābjamadhukarā dhūrtāḥ &	hAriNyaH hariNa-dRSaH satatam Boga-abja-maDukarAH DUrtAH &
   patitā paraṃparaiṣā doṣāṇāṃ mama sutasyāsya // 1.17 //	patitA paraMparA-ezA dozANAm mama sutasya-asya // 1.17 //
   dhūrtakarakandukānāṃ vāravadhūcaraṇanūpuramaṇīnām &	DUrta-kara-kandukAnAm vAra-vaDU-caraNa-nUpura-maNInAm &
   dhanikagṛhotpannānāṃ muktirnāstyeva mugdhānām // 1.18 //	Danika-gRha-utpannAnAm muktiH-na-asti-eva mugDAnAm // 1.18 //
   ajñātadeśakālāś capalamukhāḥ paṅgavo'pi saplutayaḥ &	ajQAta-deSa-kAlAH capala-muKAH paFgavaH-api sa-plutayaH &
   navavihagā iva mugdhā bhakṣyante dhūrtamārjāraiḥ // 1.19 //	nava-vihagAH iva mugDAH Bakzyante DUrta-mArjArEH // 1.19 //
   āśritajanatanayo'yaṃ tava vidvannijasutādhikaḥ satyam &	ASrita-jana-tanayaH-ayam tava vidvat-nija-suta-aDikaH satyam &
   na yathā prayāti nāśaṃ tathāsya buddhiṃ prayaccha parām // 1.20 //	na yaTA prayAti nASam taTA-asya budDim prayacCa parAm // 1.20 //
   iti vinayanamraśirasā tena vaco yuktamuktamavadhārya &	iti vinaya-namra-SirasA tena vacaH yuktam-uktam-avaDArya &
   tamuvāca mūladevaḥ prītiprasaraiḥ prasāritauṣṭhāgraḥ // 1.21 //	tam-uvAca mUladevaH prIti-prasarEH prasArita-ozWa-agraH // 1.21 //
   āstāmeṣa sutaste mama bhavane nija iva prayatnaparaḥ &	AstAm-eza sutaH-te mama Bavane nijaH iva prayatna-paraH &
   jñāsyati mayopadiṣṭaṃ śanakaiḥ sakalaṃ kalāhṛdayam // 1.22 //	jQAsyati mayA-upadizwam SanakEs sakalam kalA-hRdayam // 1.22 //
   iti tasya śāsanena svasutaṃ niḥkṣaipya tadgṛhe matimān &	iti tasya SAsanena sva-sutam niHkzEpya tad-gRhe matimAn &
   natvātha sārthavāhaḥ prayayau nijamandiraṃ muditaḥ // 1.23 //	natvA-aTa sArTavAhaH prayayO nija-mandiram muditaH // 1.23 //
   atha śithilakiraṇajālo dhūmarakāntirnirambarastaraṇiḥ &	aTa SiTila-kiraNa-jAlaH DUmarakAntiH-nirambaraH-taraNiH &
   abhavadadṛkṣyaḥ śanakaiḥ dhūrtairiva nirjitaḥ kitavaḥ // 1.24 //	aBavat-adRkzyaH SanakEs DUrtEH-iva nirjitaH kitavaH // 1.24 //
   astamite divasakare timirabharadviradasaṃsaktā &	astamite divasa-kare timira-Bara-dvirada-saMsaktAH &
   sindūrapaṭalapāṭalakāntirivāgre babhau sandhyā // 1.25 //	sindUra-pawala-pAwala-kAntiH-iva-agre baBO sanDyA // 1.25 //
   tyaktāpi pratidivasaṃ divasadyutiranujagāma divasakaram &	tyaktA-api pratidivasam divasa-dyutiH-anujagAma divasa-karam &
   na tu raktāpi hi sandhyā hṛdayaṃ jānāti kaḥ strīṇām // 1.26 //	na tu raktA-api hi sanDyA hRdayam jAnAti kaH strINAm // 1.26 //
   gaganāṅgaṇakamalavane sandhyārāge gate śanaiḥ kvāpi &	gagana-aFgaNa-kamala-vane sanDyA-rAge gate SanEs kvApi &
   aprāptasthitivikalaṃ babhrāma bhramaravibhramaṃ timiram // 1.27 //	aprApta-sTiti-vikalam baBrAma Bramara-viBramam timiram // 1.27 //
   tīkṣṇāṃśuvirahamohaiḥ timirairiva mīlitā babhūva mahī &	tIkzNa-aMSu-viraha-mohEH timirEH-iva mIlitA baBUva mahI &
   tīvro'pi janasya sadāyātaḥ khalu vallabho bhavati // 1.28 //	tIvraH-api janasya sadA-AyAtaH Kalu vallaBaH Bavati // 1.28 //
   rajanī rarāja sitataratārakamuktākalāpakṛtaśobhā &	rajanI rarAja sitatara-tAraka-muktA-kalApa-kRta-SoBA &
   śabararamaṇīva paricitatimiramayūracchadābharaṇā // 1.29 //	Sabara-ramaNi-iva paricita-timira-mayUra=-Cada-ABaraNAH // 1.29 //
   atha pathikavadhūdahanaḥ śanakairudabhūnniśākarālokaḥ &	aTa paTika-vaDU-dahanaH SanakEs-udaBUt-niSAkara-AlokaH &
   kumudaprabodhadūto vyasanaguruścakravākīṇām // 1.30 //	kumuda-praboDa-dUtaH vyasana-guruH-cakravAkINAm // 1.30 //
   manmathasitātapatraṃ digvanitāsphaṭikadarpaṇo vimalaḥ &	manmaTa-sitA-Atapatram diS-vanitA-sPawika-darpaNaH vimalaH &
   virarāja rajaniramaṇīsitatilako yāminīnāthaḥ // 1.31 //	virarAja raja-niramaNI-sita-tilakaH yAminI-nATaH // 1.31 //
   nijakaramṛṇālavallīvalayavilāsī lalāsa sitakāntiḥ &	nija-kara-mRNAlavallI-valaya-vilAsI lalAsa sita-kAntiH &
   gaganataṭinītaṭānte rajanikaro rājahaṃsa iva // 1.32 //	gagana-tawinI-tawa-ante rajanikaraH rAjahaMsaH iva // 1.32 //
   śyāmā śuśubhe śaśinā tayā manobhūrmadhūtsavastena &	SyAmA SuSuBe SaSinA tayA manaH-BUH-maDUtsavaH-tena &
   madamuditamānasānāṃ tenāpi mṛgīdṛśāṃ līlā // 1.33 //	mada-mudita-mAnasAnAm tena-api mRgI-dRSAm lIlA // 1.33 //
   dhūrtāḥ samṛddhisacivā vicchāyāṃ padminīṃ parityajya &	DUrtAH samRdDi-sacivAH vicCAyAm padminIm parityajya &
   phullāni viviśuralayaḥ sānandāḥ kumudavṛndāni // 1.34 //	PullAni viviSuH-alayaH sa-AnandAH kumuda-vRndAni // 1.34 //
   jyotsnābhasmasmerā sulalitaśaśiśakalapeśalakapālā &	jyotsnA-Basma-smerA su-lalita-SaSi-Sakala-peSala-kapAlAH &
   tārāsthipaṭalahārā śuśubhe kāpālikīva niśā // 1.35 //	tAra-asTi-pawala-hArA SuSuBe kApAlikI-iva niSA // 1.35 //
   tasminprauḍhaniśākarakiraṇaprakaraprakāśitāśeṣe &	tasmin-prOXa-niSAkara-kiraNa-prakara-prakASita-aSeze &
   nijamaṇibhavanodyāne nirvartitabhāvanāsamādhānaḥ // 1.36 //	nija-maNi-Bavana-udyAne nirvartita-BAvanA-samADAnaH // 1.36 //
   sphaṭikāsanopaviṣṭaḥ saha śaśinā nirvibhāgamitreṇa &	sPawika-Asana-upavizwaH saha SaSinA nirviBAga-mitreNa &
   kandalimukhyaiḥ śiṣyaiḥ parivāritapādapīṭhāntaḥ // 1.37 //	kandali-muKyEH SizyEH parivArita-pAda-pIWa-antaH // 1.37 //
   provāca mūladevo vīkṣya ciraṃ sārthavāhasutamagre &	provAca mUladevaH vIkzya ciram sArTavAha-sutam-agre &
   kurvandaśanamayūkhaiḥ lajjālīnāmiva jyotsnām // 1.38 //	kurvan-daSanamayUKEH lajjA-AlInAm-iva jyotsnAm // 1.38 //
   śṛṇu putra vañcakānāṃ sakalakalāhṛdayasāramatikuṭilam &	SRNu putra vaQcakAnAm sakala-kalA-hRdaya-sAram-ati-kuwilam &
   jñāte bhavanti yasmin kṣaṇarucicapalāḥ śriyo'pyacalāḥ // 1.39 //	jQAte Bavanti yasmin kzaNa-ruci-capalAH SriyaH-api-acalAH // 1.39 //
   eko'sminbhavagahane tṛṇapallavavalayajālasaṃcchannaḥ &	ekaH-asmin-Bava-gahane tRNa-pallava-valaya-jAla-saMcCannaH &
   kūpaḥ patanti yasmin mugdhakuraṅgā nirālambe // 1.40 //	kUpaH patanti yasmin mugDa-kuraFgAH nirAlambe // 1.40 //
   so'yaṃ nidhānakumbho dambho nāṃa svabhāvagambhīraḥ &	saH-ayam niDAna-kumBaH damBaH nAMa svaBAva-gamBIraH &
   kuṭilaiḥ kuhakabhujaṃgaiḥ saṃvṛtavadanaḥ sthito loke // 1.41 //	kuwilEH kuhaka-BujaMgEH saMvRta-vadanaH sTitaH loke // 1.41 //
   māyārahasyamantraścintāmaṇirīpsitārthānām &	mAyA-rahasya-mantraH-cintAmaNiH-Ipsita-arTAnAm &
   dambhaḥ prabhāvakārī dhūrtānāṃ śrīvaśīkaraṇam // 1.42 //	damBaH praBAva-kArI DUrtAnAm SrI-vaSIkaraNam // 1.42 //
   matsyāsyevāpsu sadā dambhasya jñāyate gatiḥ kena &	matsya-asi-eva-apsu sadA damBasya jQAyate gatiH kena &
   nāsya karau na ca pādau na śiro durlakṣya evāsau // 1.43 //	na-asya karO na ca pAdO na SiraH durlakzya eva-asO // 1.43 //
   mantrabalena bhujaṃgā mugdhakuraṅgāśca kūṭayantreṇa &	mantra-balena BujaMgAH mugDa-kuraFgAH-ca kUwayantreNa &
   sthalajālena vihaṅgā gṛhyante mānavāśca dambhena // 1.44 //	sTala-jAlena vihaFgAH gRhyante mAnavAH-ca damBena // 1.44 //
   janahṛdayavipralambho māyāsthambho jagajjayārambhaḥ &	jana-hRdaya-vipralamBaH mAyA-sTamBaH jagat-jaya-AramBaH &
   jayati sadānupalambho māyārambhodayo dambhaḥ // 1.45 //	jayati sadA-anupalamBaH mAyA-AramBa-udayaH damBaH // 1.45 //
   satatāvartabhrānte duḥsahamāyāsahasrakuṭilāre &	satata-Avarta-BrAnte duHsaha-mAyA-sahasra-kuwila-are &
   mūlaṃ dambho nābhirvipulatare cakrikācakre // 1.46 //	mUlam damBaH nABiH-vipulatare cakrikA-cakre // 1.46 //
   nayananimīlanamūlaḥ suciraṃ snānārdracūlajalasiktaḥ &	nayana-nimIlana-mUlaH su-ciram snAna-Ardra-cUla-jala-siktaH &
   dambhataruḥ śucikusumaḥ sukhaśataśākhāśataiḥ phalitaḥ // 1.47 //	damBa-taruH SucikusumaH suKa-Sata-SAKA-SatEH PalitaH // 1.47 //
   vrataniyamairbakadambhaḥ saṃvṛtaniyamaiśca kūrmajo dambhaḥ &	vrata-niyamEH-bakadamBaH saMvRta-niyamEH-ca kUrma-jaH damBaH &
   nibhṛtagatinayananiyamairghoro mārjārajo dambhaḥ // 1.48 //	niBRta-gati-nayana-niyamEH-GoraH mArjAra-jaH damBaH // 1.48 //
   bakadambho dambhapatirdambhanarendraśca kūrmajo dambhaḥ &	bakadamBaH damBa-patiH-damBa-narendraH-ca kUrma-jaH damBaH &
   mārjāradambha eva prāpto dambheṣu cakravartitvam // 1.49 //	mArjAradamBaH eva prAptaH damBezu cakravarti-tvam // 1.49 //
   nīcanakhaśmaśrukacaścūlī jaṭilaḥ pralambakūrco vā &	nIca-naKa-SmaSrukacaH-cUlI jawilaH pralamba-kUrcaH vA &
   bahumṛttikāpiśācaḥ parimitabhāṣī prayatnapādatraḥ // 1.50 //	bahu-mRttikA-apiSAcaH parimita-BAzI prayatna-pAdatraH // 1.50 //
   sthūlagranthipavitrakapṛṣṭhārpitahemavallīkaḥ &	sTUla-granTi-pavitraka-pRzWa-arpita-hema-vallIkaH &
   kakṣārpitapatapallavaruddhabhujo bhāṇḍahasta iva // 1.51 //	kakza-arpita-pata-pallava-rudDa-BujaH BANxa-hastaH iva // 1.51 //
   aṅgulibhaṅgavikalpana vividhavivādapravṛttapāṇḍityaḥ &	aFguli-BaFga-vikalpana viviDa-vivAda-pravRtta-pANxityaH &
   japacapaloṣṭhaḥ sajane dhyānaparo nagararathyāsu // 1.52 //	japa-capa-lozWaH sa-jane DyAna-paraH nagara-raTyAsu // 1.52 //
   sābhinayāñcitaculakairācamanaiḥ suciramajjanaistīrthe &	sa-aBinaya-AQcita-culakEH-AcamanEH su-cira-majjanEH-tIrTe &
   saṃruddhasakalalokaḥ punaḥ punaḥ karṇakoṇasaṃsparśī // 1.53 //	saMrudDa-sakala-lokaH punar punar karNa-koNa-saMsparSI // 1.53 //
   sītkṛtadantaninādāveditahemantaduḥsahasnānaḥ &	sItkRta-danta-ninAda-Avedita-hemanta-duHsaha-snAnaH &
   vistīrṇatilakacarcāsūcitasarvopacārasurapūjaḥ // 1.54 //	vistIrNa-tilaka-carcA-sUcita-sarva-upacAra-sura-pUjaH // 1.54 //
   śirasā bibarti kusumaṃ vinipatitāṃ kākadṛṣṭim iva racayan &	SirasA bibarti kusumam vinipatitAm kAka-dRzwim iva racayan &
   evaṃ rūpaṃ puruṣo yo yaḥ sa sa dāmbhiko jñeyaḥ // 1.55 //	evam rUpam puruzaH yaH yaH sa sa dAmBikaH jQeyaH // 1.55 //
   nirguṇalokapraṇataḥsaguṇe stabdhaḥ svabandhuṣu dveṣī &	nirguNa-loka-praNataHsa-guNe stabDaH sva-banDuzu dvezI &
   purajanakaruṇābandhuḥ kīrtyārthī dāṃbhiko dhūrtaḥ // 1.56 //	pura-jana-karuNA-banDuH kIrtyA-arTI dAMBikaH DUrtaH // 1.56 //
   kāryopayogakāle praṇataśirāścāṭuśatakārī &	kArya-upayoga-kAle praNata-SirAH-cAwu-Sata-kArI &
   sabhrūbhaṅgo maunī kṛtakāryo dāmbhikaḥ krūraḥ // 1.57 //	sa-BrU-BaFgaH mOnI kRta-kAryaH dAmBikaH krUraH // 1.57 //
   stambhitavibudhasamṛddhirdaityo yo'bhūtpurā jambhaḥ &	stamBita-vibuDa-samRdDiH-dEtyaH yaH-aBUt-purA jamBaH &
   dambhaḥ so'yaṃ nivasati bhūmitale bhūtadeheṣu // 1.58 //	damBaH saH-ayam nivasati BUmi-tale BUta-dehezu // 1.58 //
   śucidambhaḥ śamadambhaḥ snātakadambhaḥ samādhidambhaśca &	SucidamBaH SamadamBaH snAta-kadamBaH samADi-damBaH-ca &
   niḥspṛhadambhasya tulāṃ yānti tu naite śatāṃśena // 1.59 //	niHspRhadamBasya tulAm yAnti tu na-ete Sata-aMSena // 1.59 //
   śaucācāravivādī mṛtkṣayakārī svabāndhavasparśī &	SOca-AcAra-vivAdI mRd-kzaya-kArI sva-bAnDava-sparSI &
   śucidambhena jano'yaṃ viśvāmitratvamāyāti // 1.60 //	Suci-damBena janaH-ayam viSvAmitra-tvam-AyAti // 1.60 //
   saṃhṛtabahuvidhasattvo niḥkṣepadraviṇavāribahutṛṣṇaḥ &	saMhRta-bahuviDa-sattvaH niHkzepa-draviNa-vAri-bahu-tRzNaH &
   satatamahiṃsādambho vaḍavāgniḥ sarvabhakṣo'yam // 1.61 //	satatam-ahiMsAdamBaH vaxavAgniH sarva-BakzaH-ayam // 1.61 //
   muṇḍo jaṭilo nagnaśchatrī daṇḍī kaṣāyacārī vā &	muNxaH jawilaH nagnaH-CatrI daNxI kazAya-cArI vA &
   bhasmasmeraśarīro diśi diśi bhogī vijṛmbhate dambhaḥ // 1.62 //	Basma-smera-SarIraH diSi diSi BogI vijRmBate damBaH // 1.62 //
   khalvāṭaḥ sthūlavapuḥ śuṣkatanurmunisamānarūpo vā &	KalvAwaH sTUla-vapuH Suzka-tanuH-muni-samAna-rUpaH vA &
   śāṭakaveṣṭitaśīrṣaścaityonnataśikharaveṣṭano vāpi // 1.63 //	SAwaka-vezwita-SIrzaH-cEtya-unnata-SiKara-vezwanaH vA-api // 1.63 //
   lobhaḥ pitātivṛddho jananī māyā sahodaraḥ kūṭaḥ &	loBaH pitA-ativRdDaH jananI mAyA sahodaraH kUwaH &
   kuṭilākṛtiśca gṛhiṇī putro dambhasya huṃkāraḥ // 1.64 //	kuwila-AkRtiH-ca gRhiNI putraH damBasya huMkAraH // 1.64 //
   bhagavānpurā svayaṃbhūḥ kṛtvā bhuvanāni bhūtasargaṃ ca &	BagavAn-purA svayaMBUH kRtvA BuvanAni BUta-sargam ca &
   viratavyāpāratayā suciraṃ cintānvitastasthau // 1.65 //	virata-vyApAra-tayA su-ciram cintA-anvitaH-tasTO // 1.65 //
   dṛṣṭvā sa martyaloke divyadṛśā mānuṣānnirālambān &	dRzwvA sa martya-loke divya-dRSA mAnuzAt-nirAlambAn &
   ārjavayogaviśeṣādaprāptadhanādisaṃbhogān // 1.66 //	Arjava-yoga-viSezAt-aprApta-Dana-Adi-saMBogAn // 1.66 //
   mīlitanayanaḥ kṣaipraṃ sthitvā māyāmaye samādhāne &	mIlita-nayanaH kzEpram sTitvA mAyA-maye samADAne &
   asṛjannṛṇāṃ (nṝṇāṃ?) vibhūtyai dambhaṃ saṃbhāvanādhāram // 1.67 //	asRjat-nRNAm (nLNAM?) viBUtyE damBam saMBAvanA-DAram // 1.67 //
   bibhrāṇaḥ kuśapūlīṃ pustakamāle kamaṇḍaluṃ śūnyam &	biBrANaH kuSa-pUlIm pustaka-mAle kamaNxalum SUnyam &
   nijahṛdayakuṭilaśṛṅgaṃ daṇḍaṃ kṛṣṇājinaṃ khanitraṃ ca // 1.68 //	nija-hRdaya-kuwila-SRFgam daNxam kRzNAjinam Kanitram ca // 1.68 //
   sthūlatarakuśapavitrakalāñchitakarṇaḥ pavitrapāṇiśca &	sTUlatara-kuSa-pavitra-kalAQCita-karNaH pavitra-pANiH-ca &
   suvyaktamuṇḍamastakakuśaveṣṭitacūlamūlasitakusumaḥ // 1.69 //	su-vyakta-muNxa-mastaka-kuSa-vezwita-cUla-mUla-sita-kusumaH // 1.69 //
   kāṣṭhastabdhagrīvo japacapaloṣṭhaḥ samādhilīnākṣaḥ &	kAzWa-stabDagrIvaH japa-capa-lozWaH samADi-lInAkzaH &
   rudrākṣavalayahasto mṛtparipūrṇaṃ vahanpātram // 1.70 //	rudrAkza-valaya-hastaH mRd-paripUrNam vahan-pAtram // 1.70 //
   nayanāñcalaiḥ sakopairbhrukuṭīhuṃkāravadanasaṃjñābhiḥ &	nayana-aQcalEH sa-kopEH-BrukuwI-huMkAra-vadana-saMjQABiH &
   bahuvidhakadarthanābhiḥ kathitākhilahṛdayavāñchito maunī // 1.71 //	bahuviDa-kadarTanABiH kaTita-aKila-hRdaya-vAQCitaH mOnI // 1.71 //
   rakṣanparasaṃsparśaṃ śaucārthī brahmaloke'pi &	rakzan-para-saMsparSam SOca-arTI brahma-loke-api &
   dambhaḥ puro'sya tasthāvutthita evāsanākāṅkṣī // 1.72 //	damBaH puraH-asya tasTO=-utTitaH eva-Asana-AkAFkzI // 1.72 //
   ākalpena sumahatā sahasāsya vaśīkṛtāḥ paraṃ tena &	Akalpena su-mahatA sahasA-asya vaSIkRtAH param tena &
   saptarṣayo'pi tasmai praṇatāstasthuḥ kṛtāñjalayaḥ // 1.73 //	saptarzayaH-api tasmE praNatAH-tasTuH kRtAQjalayaH // 1.73 //
   taṃ dṛṣṭvā parameṣṭhī līlākṛtasakalasargavargo'pi &	tam dRzwvA paramezWI lIlA-kRta-sakala-sarga-vargaH-api &
   gauravavismayaharṣairniḥspandāndolitastasthau // 1.74 //	gOrava-vismaya-harzEH-niHspanda-An-dolitaH-tasTO // 1.74 //
   tasyātitīvraniyamādgraste'gastye'tivismayeneva &	tasya-ati-tIvra-niyamAt-graste-agastye-ati-vismayena-iva &
   alpatapovratalajjākuñcitapṛṣṭhe vasiṣṭhe ca // 1.75 //	alpa-tapaH-vrata-lajjA-kuQcita-pRzWe vasizWe ca // 1.75 //
   atisaralanijamunivrataparigatakutse ca kūṇite kautse &	ati-sarala-nija-muni-vrata-parigata-kutse ca kUNite kOtse &
   ḍambararahitātmataponirādare nārade vihite // 1.76 //	xambara-rahita-Atma-tapaH-niH-Adare nArade vihite // 1.76 //
   nijajānusaṃdhiśikhare jamadagnau magnavadane ca &	nija-jAnu-saMDi-SiKare jamadagnO magna-vadane ca &
   traste viśvāmitre valitagule gālavebhṛgau magne // 1.77 //	traste viSvAmitre valita-gule gAlaveBRgO magne // 1.77 //
   sucirotthitamatikopādāsanakamale niviṣṭadṛṣṭiṃ ca &	sucira-utTitam-ati-kopAda-Asana-kamale nivizwa-dRzwim ca &
   śūlaprotamivāgre niḥspandamamandagarvagurugātram // 1.78 //	SUla-protam-iva-agre niHspandam-amanda-garva-guru-gAtram // 1.78 //
   jñātvā tamāsanārthinamavadaddevaścaturmukhaḥ prītyā &	jQAtvA tam-Asana-arTinam-avadat-devaH-caturmuKaH prItyA &
   vikasannijadaśānarucā vihasanniva vāhanaṃ haṃsaṃ // 1.79 //	vikasat-nija-daSAna-rucA vihasan=-iva vAhanam haMsam // 1.79 //
   upaviśa putra mamāṅke niyamena mahīyasāticitreṇa &	upaviSa putra mama-aFke niyamena mahIyasA-ati-citreNa &
   arho'si guṇagaṇodgatagauravasaṃvādinānena // 1.80 //	arhaH-asi guNa-gaNa-udgata-gOrava-saMvAdinA-anena // 1.80 //
   ityukto viśvasṛjā tasyāṅkamaśaṅkayā sasaṃkocaḥ &	iti-uktaH viSvasRjA tasya-aFkam-aSaFkayA sa-saMkocaH &
   abhyukṣya vārimuṣṭyā kṛcchreṇopāviśaddambhaḥ // 1.81 //	aByukzya vAri-muzwyA kRcCreNa-upAviSat-damBaH // 1.81 //
   dambha uvāca // noccairvācyamavaśyaṃ yadi vācyaṃ hastapadmena &	damBaH uvAca // na-uccEs-vAcyam-avaSyam yadi vAcyam hasta-padmena &
   ācchādya vaktrarandhraṃ spṛṣṭo na syāṃ yathāsyavātāṃśaiḥ // 1.82 //	AcCAdya vaktra-ranDram spRzwaH na syAm yaTA-Asya-vAta-aMSEH // 1.82 //
   tattasya śaucamatulaṃ dṛṣṭvā smerānano brahmā &	tat-tasya SOcam-atulam dRzwvA smera-AnanaH brahmA &
   dambho'sīti jagāda prāyo hastāgramākampya // 1.83 //	damBaH-asi-iti jagAda prAyas hasta-agram-Akampya // 1.83 //
   uttiṣṭhāḷsakalajalanidhiparikhāvalimekhalāṃ mahīmakhilām &	uttizWA?-sakala-jalaniDi-pariKA-Avali-meKalAm mahIm-aKilAm &
   avatīrya bhuṅkṣvā bhogānvibudhairapi tattvato na vijñātaḥ // 1.84 //	avatIrya BuFkzvA BogAn-vibuDEH-api tattvataH na vijQAtaH // 1.84 //
   ityādarādvisṛṣṭo vidhinā saṃsārasāgaragatānām &	iti-AdarAt-visRzwaH viDinA saMsAra-sAgara-gatAnAm &
   kaṇṭḥe śīlāṃ nibadhnanmartyānāmavatatāra mahīm // 1.85 //	kaNwHe SIlAm nibaDnat-martyAnAm-avatatAra mahIm // 1.85 //
   atha martyalokametya bhrāntvā dambho vanāni nagarāṇi &	aTa martya-lokam-etya BrAntvA damBaH vanAni nagarANi &
   viniveśya gauḍaviṣaye nijajayaketuṃ jagāma diśaḥ // 1.86 //	viniveSya gOxa-vizaye nija-jaya-ketum jagAma diSaH // 1.86 //
   vacane bāhlīkānāṃ vrataniyame prācyadākṣaiṇātyānāṃ &	vacane bAhlIkAnAm vrata-niyame prAcya-dAkza-eNa-atyAnAm &
   adhikāre vīrāṇāṃ dambhaḥ sarvatra gauḍānām // 1.87 //	aDikAre vIrANAm damBaH sarvatra gOxAnAm // 1.87 //
   ete dambhasahāyāḥ pratigrahaśrāddhasiddhacūrṇena &	ete damBa-sahAyAH pratigraha-SrAdDa-sidDa-cUrNena &
   kurvanti ye prabhāte yatastato bhasmanā tilakam // 1.88 //	kurvanti ye praBAte yatas-tatas BasmanA tilakam // 1.88 //
   tūrṇaṃ sahasrabhāgairbhuvanatalae saṃvibhajya bhūtāni &	tUrNam sahasra-BAgEH-Buvana-talae saMviBajya BUtAni &
   mūrtaḥ satataṃ nivasati dambho vadane'dhikaraṇabhaṭṭānām // 1.89 //	mUrtaH satatam nivasati damBaH vadane-aDikaraNa-BawwAnAm // 1.89 //
   guruhṛdayamaviśādagre bālakahṛdayaṃ tapasvihṛdayaṃ ca &	guru-hRdayam-aviSAt-agre bAlaka-hRdayam tapasvi-hRdayam ca &
   kuṭilaṃ niyogihṛdayaṃ dīkṣaitahṛdayaṃ svayaṃ dambhaḥ // 1.90 //	kuwilam niyogi-hRdayam dIkzA-eta-hRdayam svayam damBaH // 1.90 //
   tadanu ca gaṇakacikitsakasevakavaṇijāṃ sahemakārāṇām &	tadanu ca gaNaka-cikitsaka-sevaka-vaNijAm sa-hemakArANAm &
   naṭabhaṭagāyanavācakacakracarāṇāṃ ca hṛdayāni // 1.91 //	nawa-Bawa-gAyana-vAcaka-cakra-carANAm ca hRdayAni // 1.91 //
   aṃśaiḥ praviśya hṛdayaṃ vividhavikāraiḥ samastajantūnām &	aMSEH praviSya hRdayam viviDa-vikArEH samasta-jantUnAm &
   dambho viveśa paścādantaramiha pakṣaivṛkṣāṇām // 1.92 //	damBaH viveSa paScAt-antaram-iha pakza-evRkzANAm // 1.92 //
   matsyārthī carati tapaḥ suciraṃ niḥspanda ekapādena &	matsya-arTI carati tapaH su-ciram niHspandaH eka-pAdena &
   tīrtheṣu bakatapasvī tena vihaṅgāngato dambhaḥ // 1.93 //	tIrTezu baka-tapasvI tena vihaFgAn-gataH damBaH // 1.93 //
   vipulajaṭāvalkalinaḥ śītātapavātakarśitāḥ satatam &	vipula-jawA-valkalinaH SIta-Atapa-vAta-karSitAH satatam &
   vṛkṣā jalārthino yaddambhasya vijṛmbhitaṃ tadapi // 1.94 //	vRkzAH jala-arTinaH yaddamBasya vijRmBitam tat-api // 1.94 //
   evaṃ vicāraṇīyaḥ sarvagataḥ sarvahṛtsadā dambhaḥ &	evam vicAraNIyaH sarva-gataH sarva-hRd-sadA damBaH &
   jñāte tasminvividhe viphalā māyāvināṃ māyā // 1.95 //	jQAte tasmin-viviDe viPalA mAyAvinAm mAyA // 1.95 //
   dambhavikāraḥ purato vañcakacakrasya kalpavṛkṣo'yam &	damBa-vikAraH puratas vaQcaka-cakrasya kalpavRkzaH-ayam &
   vāmanadambhena purā hariṇā trailokyamākrāntam // 1.96 //	vAmanadamBena purA hariNA trElokyam-AkrAntam // 1.96 //
   sargaḥ 2	sargaH 2
   lobhaḥ sadā vicintyo lubdhebhyaḥ sarvato bhayaṃ dṛṣṭam &	loBaH sadA vicintyaH lubDeByaH sarvatas Bayam dRzwam &
   kāryākāryavicāro lobhākṛṣṭasya nāstyeva // 2.1 //	kArya-akArya-vicAraH loBa-AkRzwasya na-asti-eva // 2.1 //
   māyāvinimayavibhramanihnavavaicityakūṭakapaṭānām &	mAyA-vinimaya-viBrama-nihnava-vEcitya-kUwakapawAnAm &
   sañcayadurgapiśācaḥ sarvaharo mūlakāraṇāṃ lobhaḥ // 2.2 //	saQcaya-durga-piSAcaH sarva-haraH mUla-kAraNAm loBaH // 2.2 //
   sattvapraśamatapobhiḥ sattvadhanaiḥ śāstravedibhirvijitaḥ &	sattva-praSama-tapoBiH sattva-DanEH SAstra-vediBiH-vijitaH &
   lobho'vaṭaṃ praviṣṭaḥ kuṭilaṃ hṛdayaṃ kirāṭānām // 2.3 //	loBaH-avawam pravizwaH kuwilam hRdayam kirAwAnAm // 2.3 //
   krayavikrayakūṭatulālāghavaniḥkṣeparakṣaṇavyājaiḥ &	kraya-vikraya-kUwa-tulA-lAGava-niHkzepa-rakzaNa-vyAjEH &
   ete hi divasacaurā muṣṇanti mudā janaṃ vaṇijaḥ // 2.4 //	ete hi divasa-cOrAH muzNanti mudA janam vaNijaH // 2.4 //
   hṛtvā dhanaṃ janānāṃ dinamakhilaṃ vividhakūṭamāyābhiḥ &	hRtvA Danam janAnAm dinam-aKilam viviDa-kUwa-mAyABiH &
   vitarati gṛhe kirāṭaḥ kaṣṭena varāṭakatritayam // 2.5 //	vitarati gRhe kirAwaH kazwena varAwaka-tritayam // 2.5 //
   ākhyāyikānurāgī vrajati sadā puṇyapustakaṃ śrotum &	AKyAyikA-anurAgI vrajati sadA puNya-pustakam Srotum &
   daṣṭa iva kṛṣṇasarpaiḥ phalāyate dānadharmebhyaḥ // 2.6 //	dazwaH iva kRzNa-sarpEH PalAyate dAna-DarmeByaH // 2.6 //
   dvādaśyāṃ pitṛdivase saṃkramaṇe somasūryayorgrahaṇe &	dvAdaSyAm pitR-divase saMkramaNe soma-sUryayoH-grahaNe &
   suciraṃ snānaṃ kurute na dadāti kapardikāmekām // 2.7 //	su-ciram snAnam kurute na dadAti kapardikAm-ekAm // 2.7 //
   dattvā diśi diśi dṛṣṭiṃ yācakacakito'vaguṇṭhanaṃ kṛtvā &	dattvA diSi diSi dRzwim yAcaka-cakitaH-avaguNWanam kRtvA &
   caura iva kuṭilacārī palāyate vikaṭarathyābhiḥ // 2.8 //	cOraH iva kuwila-cArI palAyate vikawa-raTyABiH // 2.8 //
   na dadāti prativacanaṃ vikrayakāle śaṭho vaṇiṅmaunī &	na dadAti prativacanam vikraya-kAle SaWaH vaNij-mOnI &
   niḥkṣepapāṇipuruṣaṃ dṛṣṭvā saṃbhāṣaṇāṃ kurute // 2.9 //	niHkzepa-pANi-puruzam dRzwvA saMBAzaNAm kurute // 2.9 //
   uttiṣṭhati namati vaṇik pṛcchati kuśalaṃ dadāti ca sthānaṃ &	uttizWati namati vaNij pRcCati kuSalam dadAti ca sTAnam &
   niḥkṣepapāṇipuruṣaṃ dṛṣṭvā dharmyāṃ kathāṃ kuruteka // 2.10 //	niHkzepa-pANi-puruzam dRzwvA DarmyAm kaTAm kurutekaH // 2.10 //
   kaścidvadati tametya draviṇaṃ niḥkṣipya hanta gantāsmi &	kaScid-vadati tam-etya draviNam niHkzipya hanta gantAsmi &
   bhrātaḥ paraṃ prabhāte viṣṭidinaṃ kiṃ karomyadya // 2.11 //	BrAtar param praBAte vizwi-dinam kim karomi-adya // 2.11 //
   tacchrutvā vikasitadṛgvadati sa mithyaiva nāṭayankhedam &	tat-SrutvA vikasita-dRS-vadati sa miTyA-eva nAwayan-Kedam &
   kārye prasāritākṣaḥ punaḥ punaḥ pārśvamavalokya // 2.12 //	kArye prasArita-akzaH punar punar pArSvam-avalokya // 2.12 //
   tvadadhīnaṃ sthānamidaṃ kiṃ tu ciraṃ nyāsapālanaṃ kaṭhinam &	tvad-aDInam sTAnam-idam kim tu ciram nyAsa-pAlanam kaWinam &
   viṣamau ca deśakālau sādhostava tadapi dāso'ham // 2.13 //	vizamO ca deSa-kAlO sADoH-tava tat-api dAsaH-aham // 2.13 //
   bhadrāḷ na dūṣitaiṣā niḥkṣepakṣemakāriṇī śastā &	BadrA? na dUzitA-ezA niHkzepa-kzema-kAriNI SastAH &
   ityanubhūtaṃ bahuśaḥ kāryajñaistvaṃ tu jānāsi // 2.14 //	iti-anuBUtam bahuSas kArya-jQEH-tvam tu jAnAsi // 2.14 //
   viṣṭidine kimapi purāḷnyastaṃ kenāpi mitreṇa &	vizwi-dine kim-api purA?nyastam kena-api mitreNa &
   tūrṇaṃ punaśca śanakairnītaṃ kṣemeṇa kuśalena // 2.15 //	tUrNam punar-ca SanakEs-nItam kzemeNa kuSalena // 2.15 //
   ityādi mugdhabuddherasamannjasavarṇanaṃ rahaḥ kṛtvā &	ityAdi mugDa-budDeH-asamannja-savarNanam rahaH kRtvA &
   gṛhṇāti kanakanikaraṃ nṛtyaṃstattanmanorathaiḥ pāpaḥ // 2.16 //	gRhNAti kanaka-nikaram nRtyan=-tad-tad-manoraTEH pApaH // 2.16 //
   tatsaṃcūrṇanajātaiḥ krayavikrayalābharāśibhiranantaiḥ &	tad-saMcUrNana-jAtEH kraya-vikraya-lABa-rASiBiH-anantEH &
   bhāṇḍapratibhāṇḍacayairupahasati dhanādhināthaṃ saḥ // 2.17 //	BANxa-pratiBANxa-cayEH-upahasati DanADinATam saH // 2.17 //
   pūrṇāḥ kadaryavaṇijāṃ niḥsaṃbhogā nidhānadhanakumbhāḥ &	pUrNAH kadarya-vaNijAm niHsaMBogAH niDAna-Dana-kumBAH &
   sīdanti kucataṭā iva duḥkhaphalā bālavidhavānām // 2.18 //	sIdanti kuca-tawAH iva duHKa-PalAH bAla-viDavAnAm // 2.18 //
   dānopabhogavirahitahiraṇyarakṣākṛtakṣaṇāḥ satatam &	dAna-upaBoga-virahita-hiraNya-rakzA-kRtakzaNAH satatam &
   saṃsārajīrṇamandiraviṣayaviṣamamahāmūṣakā vaṇijaḥ // 2.19 //	saMsAra-jIrNa-mandira-vizaya-vizama-mahA-mUzakAH vaNijaH // 2.19 //
   aṭati samutkaṭaveṣṭitavikaṭapaṭasphuṭaphaṭāṭopaḥ &	awati samutkawa-vezwita-vikawa-pawa-sPuwa-Pawa-AwopaH &
   kuṭilaḥ kaṇṭakanicitaḥ purapatināmā vidhivyālaḥ // 2.20 //	kuwilaH kaNwaka-nicitaH purapati-nAmA viDi-vyAlaH // 2.20 //
   atha puruṣaḥ sa digantaṃ bhrāntvā kenāpi daivayogena &	aTa puruzaH sa diS-antam BrAntvA kena-api dEva-yogena &
   naṣṭadhano janarahitaḥ prāptaḥ sucirānnijaṃ deśam // 2.21 //	nazwa-DanaH jana-rahitaH prAptaH su-cirAt-nijam deSam // 2.21 //
   pṛcchati kamapi saśaṅkaḥ sa kirāṭaḥ kva nu gato mahāsattvaḥ &	pRcCati kam-api sa-SaFkaH sa kirAwaH kva nu gataH mahAsattvaH &
   tamupetya vadati kaścittasyādya sakhe vibhūtiranyaiva // 2.22 //	tam-upetya vadati kaScid-tasya-adya saKe viBUtiH-anyA-eva // 2.22 //
   vividhanavāṃśukamṛgamadacandanakarpūramaricapūgaphalaiḥ &	viviDa-nava-aMSuka-mRga-mada-candana-karpUra-marica-pUga-PalEH &
   khaṭikāhastaḥ sa sadā gaṇayati koṭīrmuhūrtena // 2.23 //	KawikA-hastaH sa sadA gaNayati kowIH-muhUrtena // 2.23 //
   asminmeruviśāle varabhavane rucirabhittikṛtacitre &	asmin-meru-viSAle vara-Bavane rucira-Bitti-kRta-citre &
   purapatināpyanuyāto vasati sukhaṃ sa hi mahājano yatra // 2.24 //	pura-patinA-api-anuyAtaH vasati suKam sa hi mahAjanaH yatra // 2.24 //
   śrutvaitadatulavismayalolitamauliḥ sa tadgṛhaṃ gatvā &	SrutvA-etat-atula-vismaya-lolita-mOliH sa tad-gRham gatvA &
   dvāre sthagitastiṣṭhati niṣpratibho jīrṇakarpaṭaḥ suciram // 2.25 //	dvAre sTagitaH-tizWati nizpratiBaH jIrNa-karpawaH su-ciram // 2.25 //
   taṃ tuṅgabhavanavalabhījālāntarato vaṇikparijñāya &	tam tuFga-Bavana-valaBI-jAla-antarataH vaNij-parijQAya &
   nocchvasiti naṣṭacetastāḍita iva mūrdhni vajreṇa // 2.26 //	na-ucCvasiti nazwa-cetaH-tAxitaH iva mUrDni vajreNa // 2.26 //
   upasṛtya mandamandaṃ kathamapi saṃprāptanirjanāvasaraḥ &	upasRtya manda-mandam kaTam-api saMprApta-nirjana-avasaraH &
   taṃ yācate sa puruṣo draviṇaṃ svaṃ prakaṭitābhikyaḥ // 2.27 //	tam yAcate sa puruzaH draviNam svam prakawita-aBikyaH // 2.27 //
   taṃ vadati so'nyadṛṣṭiḥ sabhrūbhaṅgaṃ vidhūtahastāgraḥ &	tam vadati saH-anya-dRzwiH sa-BrU-BaFgam viDUta-hasta-agraH &
   vañcakavacanaḥ pāpo vṛttikṣīṇaḥ kuto'yamāyātaḥ // 2.28 //	vaQcaka-vacanaH pApaH vRtti-kzINaH kutas-ayam-AyAtaH // 2.28 //
   kastvaṃ kasya kuto vā darśanamapi na smarāmi kiṃ kathanaiḥ &	kaH-tvam kasya kutas vA darSanam-api na smarAmi kim kaTanEH &
   ahaha kadā kutra tvaṃ vada kasya kimarpitaṃ kena // 2.29 //	ahaha kadA kutra tvam vada kasya kim-arpitam kena // 2.29 //
   paśyata kaṣṭhamaniṣṭaḥ kalikālaḥ kīdṛśo'yamāyātaḥ &	paSyata kazWam-anizwaH kali-kAlaH kIdRSaH-ayam-AyAtaH &
   matto'rthameṣa vāñchati loko jānāti vā sarvam // 2.30 //	mattaH-arTam-eza vAQCati lokaH jAnAti vA sarvam // 2.30 //
   haraguptakule'smākaṃ niḥkṣepagrahaṇamapyasaṃbhāvyam &	haragupta-kule-asmAkam niHkzepa-grahaNam-api-asaMBAvyam &
   kiṃ punarapahnavodgataghoramahāpātakasparśaḥ // 2.31 //	kim punar-apahnava-udgata-Gora-mahApAtaka-sparSaH // 2.31 //
   tadapi satatābhiśaṃsī pratyākhyeyo janaḥ kathaṃ mahatām &	tat-api satata-aBiSaMsI pratyAKyeyaH janaH kaTam mahatAm &
   kathaya dinaṃ taddivase likhitaṃ sarvaṃ svayaṃ paśya // 2.32 //	kaTaya dinam tat-divase liKitam sarvam svayam paSya // 2.32 //
   vṛddho'haṃ nyastabharaḥ putre sarvaṃ mamāsti likhitaṃ hi &	vRdDaH-aham nyasta-BaraH putre sarvam mama-asti liKitam hi &
   iti tena vinaṣṭadhṛtiḥ sa visṛṣṭastatsutāntikaṃ prāptaḥ // 2.33 //	iti tena vinazwa-DRtiH sa visRzwaH-tad-suta-antikam prAptaH // 2.33 //
   tāto jānāti suto jānāti pitaiva likhati sakalaṃ yat &	tAtaH jAnAti sutaH jAnAti pitA-eva liKati sakalam yat &
   iti tasya bhavati suciraṃ gatāgataṃ kandukasyeva // 2.34 //	iti tasya Bavati su-ciram gatAgatam kandukasya-iva // 2.34 //
   rājakuladvāragate tasminprāptapravāsadattārthe &	rAja-kula-dvAra-gate tasmin-prApta-pravAsa-datta-arTe &
   sahate naraptikopaṃ tyajati kirāṭo na rūpakasyāṃśam // 2.35 //	sahate narapti-kopam tyajati kirAwaH na rUpakasya-aMSam // 2.35 //
   paripīḍitaḥ sa rājñā vividhairapi yātanauśastraḥ &	paripIxitaH sa rAjQA viviDEH-api yAtanOSastraH &
   mama haste niḥkṣiptaṃ kiṃcinnāstīti vaktyeva // 2.36 //	mama haste niHkziptam kiMcid-na-asti-iti vakti-eva // 2.36 //
   evaṃ svabhāvalubdhāsva bhavanti dhanalavaṇavāribahutṛṣṇāḥ &	evam svaBAva-lubDAsva Bavanti Dana-lavaNa-vAri-bahu-tRzNAH &
   tṛṇalavamiva nijadehaṃ tyajanti leśaṃ na vittasya // 2.37 //	tRNa-lavam-iva nija-deham tyajanti leSam na vittasya // 2.37 //
   devaṃ dhanādhināthaṃ vaiśravaṇaṃ sakalasaṃpadāṃ nilayam &	devam DanADinATam vESravaNam sakala-saMpadAm nilayam &
   śukraḥ provāca purā vittārthī bālamittramabhyetya // 2.38 //	SukraH provAca purA vitta-arTI bAla-mittram-aByetya // 2.38 //
   pūrṇaḥ sakhe tavāyaṃ vibhavo vijitāmarāsuraiśvaryaḥ &	pUrNaH saKe tava-ayam viBavaH vijita-amarAsuH-a-ESvaryaH &
   harṣaṃ vidadhāti paraṃ suhṛdāṃ śokaṃ ca śatrūṇām // 2.39 //	harzam vidaDAti param suhRdAm Sokam ca SatrUNAm // 2.39 //
   tvayi suhṛdi vittanāthe niḥsvo'haṃ bahukuṭumbasaṃbhāraḥ &	tvayi suhRdi vitta-nATe niHsvaH-aham bahu-kuwumba-saMBAraH &
   samaduḥkhasukhaṃ mittraṃ svādhīnatayoditaṃ praśaṃsanti // 2.40 //	sama-duHKa-suKam mittram svADIna-tayA-uditam praSaMsanti // 2.40 //
   yaśasi vihitādarāṇāmarthibhirupajīvyamānavibhavānām &	yaSasi vihita-AdarANAm-arTiBiH-upajIvyamAna-viBavAnAm &
   abhijātavaṃśajānāṃ suhṛdupabhogyāḥ śriyo mahatām // 2.41 //	aBijAta-vaMSa-jAnAm suhRd-upaBogyAH SriyaH mahatAm // 2.41 //
   upanatamatipuṇyacayaiḥ saṃpūrṇaṃ rakṣitaṃ ca yatnena &	upanatam-ati-puNya-cayEH saMpUrNam rakzitam ca yatnena &
   saṃpadi vipadi trāṇaṃ bhavati nidhānaṃ ca mittraṃ ca // 2.42 //	saMpadi vipadi trANam Bavati niDAnam ca mittram ca // 2.42 //
   ityuktaḥ sapra~ayaṃ daityācāryeṇa nirjane dhanadaḥ &	iti-uktaH sa-pra~ayam dEtya-AcAryeNa nirjane DanadaH &
   tamuvāca vicintya ciraṃ saṃruddhaḥ snehalobhābhyām // 2.43 //	tam-uvAca vicintya ciram saMrudDaH sneha-loBAByAm // 2.43 //
   jānānami bālamittraṃ tvāmahamatyantasaṃbhṛtasneham &	jAnAnami bAla-mittram tvAm-aham-atyanta-saMBRta-sneham &
   kiṃ tu na jīvitajīvaṃ draviṇalavaṃ tyaktumīśo'smi // 2.44 //	kim tu na jIvita-jIvam draviNa-lavam tyaktum-ISaH-asmi // 2.44 //
   snehārthī bandhujanaḥ kāryairbahubhirbhavanti mittrāṇi &	sneha-arTI banDu-janaH kAryEH-bahuBiH-Bavanti mittrANi &
   dārāḥ sutāśca sulabhā dhanamekaṃ durlabhaṃ loke // 2.45 //	dArAH sutAH-ca sulaBA Danam-ekam durlaBam loke // 2.45 //
   atisāhasamatiduṣkaram atyāścaryaṃ ca dānamarthānām &	atisAhasam-ati-duzkaram ati-AScaryam ca dAnam-arTAnAm &
   yo'pi dadāti śarīraṃ na dadāti sa vittaleśamapi // 2.46 //	yaH-api dadAti SarIram na dadAti sa vitta-leSam-api // 2.46 //
   ityāśāparihāraiḥ pratyākhyāto dhanādhināthena &	iti-ASA-parihArEH pratyAKyAtaH DanADinATena &
   bhagnamukho lulitamatirlajjāvaktro yayau śukraḥ // 2.47 //	Bagna-muKaH lulita-matiH-lajjA-vaktraH yayO SukraH // 2.47 //
   sa vicintya gṛhe suciraṃ sacivaiḥ saha māyayā mahāyogī &	sa vicintya gRhe su-ciram sacivEH saha mAyayA mahA-yogI &
   hartuṃ draviṇamaśeṣaṃ viveśa hṛdayaṃ dhaneśasya // 2.48 //	hartum draviNam-aSezam viveSa hRdayam DaneSasya // 2.48 //
   śukrāviṣṭaśarīro vaiśravaṇaḥ sakalamadbutatyāgaḥ &	Sukra-Avizwa-SarIraH vESravaNaH sakalam-adbuta-tyAgaH &
   tatkṛtasaṃketebhyaḥ pradadau vittaṃ dvijātibhyaḥ // 2.49 //	tad-kRta-saMketeByaH pradadO vittam dvijAtiByaH // 2.49 //
   kauberaṃ dhanamakhilaṃ hṛtvā yāte'tha dānavācārye &	kOberam Danam-aKilam hRtvA yAte-aTa dAnava-AcArye &
   suciraṃ dhanādhināthaḥ śuśoca vijñāya tāṃ māyām // 2.50 //	su-ciram DanADinATaH SuSoca vijQAya tAm mAyAm // 2.50 //
   hastanyastalalāṭaḥ saha śaṅkhamukundapadmādyaiḥ &	hasta-nyasta-lalAwaH saha SaFKa-mukunda-padma-AdyEH &
   saṃcintya śukravikṛtiṃ sa jagādoṣṇaṃ viniḥśvasya // 2.51 //	saMcintya Sukra-vikRtim sa jagAda-uzNam viniHSvasya // 2.51 //
   suhṛdā marmajñena vyājānmāyāvinātilubdhena &	suhRdA marma-jQena vyAjAt-mAyA-vinA-ati-lubDena &
   dhūrtena vañcito'haṃ daityāśrayadurjayena śukreṇa // 2.52 //	DUrtena vaQcitaH-aham dEtya-ASraya-durjayena SukreNa // 2.52 //
   adhunā dravyavihīnaḥ kṣaṇena tṛṇalāghavaṃ prāptaḥ &	aDunA dravya-vihInaH kzaNena tRNa-lAGavam prAptaH &
   kathayāmi kasya duḥkhaṃ karomi kiṃ vā kva gacchāmi // 2.53 //	kaTayAmi kasya duHKam karomi kim vA kva gacCAmi // 2.53 //
   dhanarahitaṃ tyajati jano janarahitaṃ paribhavāḥ samāyānti &	Dana-rahitam tyajati janaH jana-rahitam pariBavAH samAyAnti &
   paribhūtasya śarīre vyasanavikāro mahābhārah // 2.54 //	pariBUtasya SarIre vyasana-vikAraH mahABArah // 2.54 //
   dayiteṣu śarīravatāṃ bata dharmalatālavāleṣu &	dayitezu SarIravatAm bata Darma-latA-la-vAlezu &
   draviṇeṣu jīviteṣu ca sarvaṃ yāti prayāteṣu // 2.55 //	draviNezu jIvitezu ca sarvam yAti prayAtezu // 2.55 //
   vidvānsubhago mānī viśrutakarmā kulonnataḥ śūraḥ &	vidvAn-suBagaH mAnI viSruta-karmA kula-unnataH SUraH &
   vittena bhavati sarvo vittahīnastu sadguṇo'pyaguṇaḥ // 2.56 //	vittena Bavati sarvaH vitta-hInaH-tu sat-guNaH-api-aguNaH // 2.56 //
   iti duḥsahadhanavirahakleśānalaśoṣitāśayo dhanapaḥ &	iti duHsaha-Dana-viraha-kleSa-anala-Sozita-ASayaH DanapaH &
   suciraṃ vimṛṣya sacivairdevaṃ śarvaṃ yayau śaraṇam // 2.57 //	su-ciram vimRzya sacivEH-devam Sarvam yayO SaraNam // 2.57 //
   prākpratipannasakho'sau viśvaśaraṇyo maheśvarastena &	prAc-pratipanna-saKaH-asO viSva-SaraNyaH maheSvaraH-tena &
   vijñapto nijavrttaṃ dūtaṃ visasarja śukrāya // 2.58 //	vijQaptaH nija-vrttam dUtam visasarja SukrAya // 2.58 //
   dūtāhūtaṃ sahasā prāptaṃ śukraṃ dhanaprabhāśukram &	dUta-AhUtam sahasA prAptam Sukram Dana-praBA-Sukram &
   añjaliviracitamukuṭaṃ provāca puraḥsthitaṃ purajit // 2.59 //	aQjali-viracita-mukuwam provAca puras-sTitam purajit // 2.59 //
   mittramayaṃ draviṇapatirbhavatā bata vañcitaḥ kṛtajñena &	mittra-mayam draviNa-patiH-BavatA bata vaQcitaH kRtajQena &
   mittradrohe prasarati na hi nāma janaḥ kṛtaghno'pi // 2.60 //	mittra-drohe prasarati na hi nAma janaH kRtaGnaH-api // 2.60 //
   agaṇitayaśasā tyaktasthitinā kriyate'tha yākṛtajñena &	agaNita-yaSasA tyakta-sTitinA kriyate-aTa yAkRtajQena &
   snigdhe suhṛdi sarāge mitre tava vañcanā na yuktā sā // 2.61 //	snigDe suhRdi sa-rAge mitre tava vaQcanA na yuktA sA // 2.61 //
   etatkiṃ śrutasadṛśaṃ tvadvratayogyaṃ kulānurūpaṃ vā &	etat-kim Sruta-sadRSam tvad-vrata-yogyam kula-anurUpam vA &
   kṛtavānasi yatsumate paribhūtaguṇodayaṃ karma // 2.62 //	kRtavAn-asi yat-sumate pariBUta-guNa-udayam karma // 2.62 //
   kimayaṃ sunayābhyāsaḥ praśamo vā gurujanopadeśo vāḷ &	kim-ayam sunaya-aByAsaH praSamaH vA guru-jana-upadeSaH vA? &
   mativibhavaḥ sahajo vā vañcakatāṃ yena yāto'si // 2.63 //	mati-viBavaH sahajaH vA vaQcaka-tAm yena yAtaH-asi // 2.63 //
   kasya na dayitaṃ vittaṃ cittaṃ hriyate na kasya vittena &	kasya na dayitam vittam cittam hriyate na kasya vittena &
   kiṃ tu yaśodhanalubdhā vāñchanti na duṣkṛtairarthān // 2.64 //	kim tu yaSaH-Dana-lubDAH vAQCanti na duzkRtEH-arTAn // 2.64 //
   mā mā malinaya vimalaṃ bhṛgukulamamalaṃ malena lobhena &	mA mA malinaya vimalam BRgu-kulam-amalam malena loBena &
   lobhajalado hi śatrurviśadayaśorājahaṃsānām // 2.65 //	loBa-jaladaH hi SatruH-viSada-yaSaH-rAjahaMsAnAm // 2.65 //
   tyaktvā kīrtimanantāmanilākulatṛṇalavopamānarthān &	tyaktvA kIrtim-anantAm-anila-Akula-tRNa-lava-upamAn-arTAn &
   gṛhṇāti yaḥ sa madhye dhūrtānāṃ kīdṛśo dhūrtaḥ // 2.66 //	gRhNAti yaH sa maDye DUrtAnAm kIdRSaH DUrtaH // 2.66 //
   utsṛjya sādhuvṛttaṃ kutilādhiyā vañcitaḥ paro yena &	utsRjya sADu-vRttam kutila-aDiyAH vaQcitaH paraH yena &
   ātmaiva mūḍhamatinā kṛtasukṛto vañcitastena // 2.67 //	AtmA-eva mUXa-matinA kRta-sukRtaH vaQcitaH-tena // 2.67 //
   niyatā dūṣitayaśasāṃ bata kisalayakomalā prakṛtyaiva &	niyatA dUzita-yaSasAm bata kisalaya-komalA prakRtyA-eva &
   apavādaviṣatarūtthairāmodairmūrchitā lakṣmīḥ // 2.68 //	apavAda-vizata-ru-utTEH-AmodEH-mUrCitA lakzmIH // 2.68 //
   na hi nāma sajjanānāṃ śuddhayaśaḥsphaṭikakadarpaṇo vimalaḥ &	na hi nAma sat-janAnAm SudDa-yaSaH-sPawika-ka-darpaNaH vimalaH &
   paribhavaduḥkhitajanatāniḥśvāsairmalinatāmeti // 2.69 //	pariBava-duHKita-janatA-niHSvAsEH-malina-tAm-eti // 2.69 //
   asamañjasamatimalinaṃ mohadvyaktiṃ samāgataṃ karma &	asamaQjasam-ati-malinam mohat-vyaktim samAgatam karma &
   tasya viśuddhiḥ kriyatāṃ paravittasamarpaṇenaiva // 2.70 //	tasya viSudDiH kriyatAm para-vitta-samarpaNena-eva // 2.70 //
   apavādadhūlidhūsaramamalayaśo mṛjyatāṃ svahastena &	apavAda-DUli-DUsaram-amala-yaSaH mRjyatAm sva-hastena &
   asmadvacanaṃ kriyatāṃ paradhanamutsṛjyatāmetat // 2.71 //	asmat-vacanam kriyatAm para-Danam-utsRjyatAm-etat // 2.71 //
   ityuktaḥ sānunayaṃ tribhuvanagurūṇāpi devadevena &	iti-uktaH sa-anunayam triBuvana-gurUNA-api devadevena &
   paradhananibaddhatṛṣṇaḥ provāca kṛtāñjaliḥ śukraḥ // 2.72 //	para-Dana-nibadDa-tRzNaH provAca kRtAQjaliH SukraH // 2.72 //
   bhagavanbhavataḥ śāsanamamarendrakirīṭakoṭiviśrāntam &	Bagavan-BavataH SAsanam-amara-indra-kirIwa-kowi-viSrAntam &
   laṅghayati ko nu mohāddaurgatyaṃ sattvahāri yadi na syāt // 2.73 //	laFGayati kaH nu mohAt-dOrgatyam sattva-hAri yadi na syAt // 2.73 //
   yasya kṣīṇasya gṛhe bhṛtyā dārāḥ sutāśca sīdanti &	yasya kzINasya gRhe BRtyAH dArAH sutAH-ca sIdanti &
   kāryākāryavicāṛo draviṇādāneṣu kastasya // 2.74 //	kArya-akArya-vicARaH draviNa-AdAnezu kaH-tasya // 2.74 //
   mitramayaṃ dhananātho vipadi trāṇaṃ vicintitaḥ satatam &	mitra-mayam Dana-nATaH vipadi trANam vicintitaH satatam &
   vṛddhiṃ yātaḥ sumahānāśābandhaśca me hṛdaye // 2.75 //	vRdDim yAtaH su-mahA-n-ASA-banDaH-ca me hRdaye // 2.75 //
   abhyetya yācito'pi tyaktvā lajjāṃ mayāḷvihatalajjaḥ &	aByetya yAcitaH-api tyaktvA lajjAm mayA?vihata-lajjaH &
   cicchedaiṣa mamāśāṃ sahasā pratiṣedhaśastreṇa // 2.76 //	cicCeda-eza mama-ASAm sahasA pratizeDa-SastreNa // 2.76 //
   tena prahatamaśastraṃ dāho'nagniśca nirviṣaṃ maraṇam &	tena prahatam-aSastram dAhaH-anagniH-ca nirvizam maraNam &
   vihitaṃ śaṭhena mohādāśābhaṅghaḥ kṛto yena // 2.77 //	vihitam SaWena mohAt-ASA-BaFGaH kRtaH yena // 2.77 //
   tasmānmamaiṣa śatruḥ sukṛtasama śātruvañcanāpāpam &	tasmAt-mama-eza SatruH sukRta-sama SAtru-vaQcana-apApam &
   riktasya nirapavādo vyājenopārjito'pyarthaḥ // 2.78 //	riktasya nirapavAdaH vyAjena-upArjitaH-api-arTaH // 2.78 //
   aṇu dhanamapi na tyājyaṃ mama bhavatā jñāpite satyam &	aNu Danam-api na tyAjyam mama BavatA jQApite satyam &
   vittaṃ jīvitamagryaṃ jīvitahānirdhanatyāgaḥ // 2.79 //	vittam jIvitam-agryam jIvita-hAnirDana-tyAgaH // 2.79 //
   iti saṃbhāṣiṇamasakṛddaityaguruṃ prārthitaṃ punarbahuśāḥ &	iti saMBAziNam-asakRt-dEtya-gurum prArTitam punar-bahuSAs &
   kavalīcakāra sahasā pratiṣedharuṣā virūpākṣaḥ // 2.80 //	kavalIcakAra sahasA pratizeDa-ruzA virUpAkzaH // 2.80 //
   jaṭharāntare purāreḥ pralayānalavipulabhīṣaṇāboge &	jaWara-antare purAreH pralaya-anala-vipula-BIzaNa-Aboge &
   prakvāthyamānakāyaḥ śukraścukrośa sākrośaḥ // 2.81 //	prakvATyamAna-kAyaH SukraH-cukroSa sa-AkroSaH // 2.81 //
   tyaja dhanamiti viṣamadṛśā punaḥ punaḥ prerito'vadacchukraḥ &	tyaja Danam-iti vizama-dRSA punar punar preritaH-avadat-SukraH &
   nidhanaṃ mamāstu bhagavandhanadadhanaṃ na tyajāmi kiṃcidapi // 2.82 //	niDanam mama-astu Bagavan-Dana-da-Danam na tyajAmi kiMcid-api // 2.82 //
   atha dhāraṇāpravṛddhajvalanajvālāsahasravikarāle &	aTa DAraNA-pravRdDa-jvalana-jvAlA-sahasra-vikarAle &
   śukraścukrośa bhṛśaṃ ghoragabhīre harodare patitaḥ // 2.83 //	SukraH-cukroSa BRSam Gora-ga-BIre hara-udare patitaH // 2.83 //
   tamuvāca devedevastyajya durgrahadagdha paravittam &	tam-uvAca devedevaH-tyajya durgraha-dagDa para-vittam &
   asminnudaramahodadhivaḍavāgnau mā gamaḥ pralayam // 2.84 //	asmin=-udara-mahA-udaDi-vaxava-agnO mA gamaH pralayam // 2.84 //
   so'vadadatiśayatāpasphuṭitāsthivasāpravāhabahalāgnau &	saH-avadat-atiSaya-tApa-sPuwita-asTi-vasA-pravAha-bahala-agnO &
   paramiha maraṇaṃ śreyo draviṇakaṇaṃ na tyajāmi socchvāsaḥ // 2.85 //	param-iha maraNam SreyaH draviNa-kaNam na tyajAmi sa-ucCvAsaH // 2.85 //
   punarapi ghoratarodgatakālānaladhāraṇānalajvalitaḥ &	punar-api Goratara-udgata-kAla-anala-DAraNa-anala-jvalitaH &
   śukraścakre devyāḥ stotraṃ kṣaṇaleśaśeṣāyuḥ // 2.86 //	SukraH-cakre devyAH stotram kzaNa-leSa-Seza-AyuH // 2.86 //
   stotrapadārādhitayā gauryā praṇayaprasādite rudre &	stotra-pada-ArADitayA gOryA praNaya-prasAdite rudre &
   tadvacasā labdhadhṛtiḥ śukradvāreṇa niryayau śukraḥ // 2.87 //	tad-vacasA labDa-DRtiH Sukra-dvAreNa niryayO SukraH // 2.87 //
   evaṃ svabhāvalubdhāstīvratarāṃ yātanāmapi sahante &	evam svaBAva-lubDAH-tIvratarAm yAtanAm-api sahante &
   na tu saṃtyajanti vittaṃ kauṭilyamivādhamaḥ sahajam // 2.88 //	na tu saMtyajanti vittam kOwilyam-iva-aDamaH sahajam // 2.88 //
   tasmāllobhasamutthā kapaṭakalā kuṭilavartinī māyā &	tasmAt-loBa-samutTA kapawa-kalA kuwila-vartinI mAyA &
   lubdhahṛdayeṣu nivasati nālubdho vañcanaṃ kurute // 2.89 //	lubDa-hRdayezu nivasati na-alubDaH vaQcanam kurute // 2.89 //
   sargaḥ 3	sargaH 3
   kāmaḥ kamanīyatayā kimapi nikāmaṃ karoti saṃmoham &	kAmaH kamanIya-tayA kim-api nikAmam karoti saMmoham &
   viṣāmiva viṣamaṃ sahasā madhuratayā jīvanaṃ harati // 3.1 //	vizAm-iva vizamam sahasA maDura-tayA jIvanam harati // 3.1 //
   ete hi kāmakalitāḥ parimalalīnālivalayahuṃkāraiḥ &	ete hi kAma-kalitAH parimala-lI-nAli-valaya-huMkArEH &
   sūcitadānāḥ kariṇo badhyante kṣipramabalābhiḥ // 3.2 //	sUcita-dAnAH kariNaH baDyante kzipram-abalABiH // 3.2 //
   pādāghātāḥ śitāṅkuśaghaṭanā nigaḍādisaṃrodham &	pAda-AGAtAH Sita-aFkuSa-GawanA nigaxa-Adi-saMroDam &
   viṣayamuṣitaḥ karīndraḥ kiṃ na smaravañcitaḥ sahate // 3.3 //	vizaya-muzitaH karIndraH kim na smara-vaQcitaH sahate // 3.3 //
   dīrghavyasananiruddho bhrūbhaṅgajño vidheyatāṃ yātaḥ &	dIrGa-vyasana-nirudDaH BrU-BaFga-jQaH viDeya-tAm yAtaH &
   viṣayavivaśo manuṣyaḥ keliśikhaṇḍīva nartyate strībhiḥ // 3.4 //	vizaya-vivaSaH manuzyaH keli-SiKaNxI-iva nartyate strIBiH // 3.4 //
   raktākarṣaṇasaktā māyābhirmohatimirarajanīṣu &	rakta-AkarzaNa-saktAH mAyABiH-moha-timira-rajanIzu &
   nāryaḥ piśācikā iva haranti hṛdayāni mugdhānām // 3.5 //	nAryaH piSAcikAH iva haranti hRdayAni mugDAnAm // 3.5 //
   rāgimṛgavāgurāṇāṃ hṛdayadvipabandhaśṛṅkhalaughānām &	rAgi-mRga-vAgurANAm hRdaya-dvipa-banDa-SRFKala-oGAnAm &
   vyasananavavallarīṇāṃ strīṇāṃ na mucyate vaśagaḥ // 3.6 //	vyasana-nava-vallarINAm strINAm na mucyate vaSa-gaH // 3.6 //
   saṃsāracitramāyāṃ śambaramāyāṃ vicittimāyāṃ ca &	saMsAra-citra-mAyAm Sambara-mAyAm vicitti-mAyAm ca &
   yo jānāti jitātmā so'pi na jānāti yoṣitāṃ māyām // 3.7 //	yaH jAnAti jita-AtmA saH-api na jAnAti yozitAm mAyAm // 3.7 //
   kusumasukumāradehā vajraśilākaṭhinahrdayasadbhāvāḥ &	kusuma-su-kumAra-dehAH vajra-SilA-kaWina-hrdaya-sadBAvAH &
   janayanti kasya nāntarvicitracaritāḥ striyo moham // 3.8 //	janayanti kasya na-antar-vicitra-caritAH striyaH moham // 3.8 //
   anuraktajanaviraktā namrotsiktā viraktarāgiṇyaḥ &	anurakta-jana-viraktAH namra-utsiktAH virakta-rAgiNyaH &
   vañcanavacanāsaktā nāryaḥ sadbhāvaśaṅkinyaḥ // 3.9 //	vaQcana-vacana-AsaktAH nAryaH sadBAva-SaFkinyaH // 3.9 //
   jātaḥ sa eva loke bahujanadṛṣṭā vilāsakuṭilāṅgī &	jAtaH saH eva loke bahu-jana-dRzwA vilAsa-kuwila-aFgI &
   dhairyadhvaṃsapatākā yasya na patnī prabhurgehe // 3.10 //	DErya-DvaMsa-patAkA yasya na patnI praBuH-gehe // 3.10 //
   vijitasya madavikāraiḥ strībhirmūkasya naṣṭasaṃjñasya &	vijitasya mada-vikArEH strIBiH-mUkasya nazwa-saMjQasya &
   gṛhadhūlipaṭalamakhilaṃ vadane niḥkṣipyate bhartuḥ // 3.11 //	gRha-DUli-pawalam-aKilam vadane niHkzipyate BartuH // 3.11 //
   kṛtakāparisphuṭākṣarakāmakalābhiḥ svabhāvamugdheva &	kRtakA-pari-sPuwa-akzara-kAma-kalABiH svaBAva-mugDA-iva &
   tilakāya candrabimbaṃ mugdhapatiṃ yācate prauḍha // 3.12 //	tilakAya candra-bimbam mugDa-patim yAcate prOXaH // 3.12 //
   svairavihāragatāgatakhinnāyāstīrthadarśanavyājaiḥ &	svEra-vihAra-gata-Agata-KinnAyAH-tIrTa-darSana-vyAjEH &
   bhartā vilāsavijitaścaraṇau mṛdnāti capalāyāḥ // 3.13 //	BartA vilAsa-vijitaH-caraNO mRdnAti capalAyAH // 3.13 //
   nayanavikārairanyaṃ vacanairanyaṃ viceṣṭitairanyam &	nayana-vikArEH-anyam vacanEH-anyam vicezwitEH-anyam &
   ramayati suratenānyaṃ strī bahurūpā svabhāvena // 3.14 //	ramayati suratena-anyam strI bahu-rUpA svaBAvena // 3.14 //
   nijapayicapalakurāṅgī paratarubhṛṅgī svabhāvamātaṅgī &	nija-payi-ca-pala-kura-aFgI parataru-BRFgI svaBAva-mAtaFgI &
   mithyāvibhramabhṛṅgī kuṭilabhujaṅgī nijā kasya // 3.15 //	miTyA-viBrama-BRFgI kuwila-BujaFgI nijA kasya // 3.15 //
   bahuvidhataruṇanirargalasaṃbhogasukhārthabhoginī veśyā &	bahuviDa-taruNa-nirargala-saMBoga-suKa-arTa-BoginI veSyA &
   dhanyeti vadanti sadā socchvāsā nirjane nāryaḥ // 3.16 //	DanyA-iti vadanti sadA sa-ucCvAsAH nirjane nAryaH // 3.16 //
   capalā tiṣṭhati harmye gāyati rathyāvalokinī svairam &	capalA tizWati harmye gAyati raTyA-avalokinI svEram &
   dhāvatyakāraṇaṃ vāḷhasati sphaṭikāśmamāleva // 3.17 //	DAvati-akAraNam vA?hasati sPawika-aSma-mAlA-iva // 3.17 //
   paśuriva vaktuṃ kartuṃ kiṃcidayaṃ mama patirna jānāti &	paSuH-iva vaktum kartum kiMcid-ayam mama patiH-na jAnAti &
   uktveti gṛhe svajanaṃ puruṣavyāpāramaṅganā kurute // 3.18 //	uktvA-iti gRhe sva-janam puruza-vyApAram-aFganA kurute // 3.18 //
   pratyutthānaṃ kurute vyavahāragatāgataiḥ svayaṃ yāti &	pratyutTAnam kurute vyavahAra-gata-AgatEH svayam yAti &
   uccairvadati ca gṛhe gṛhiṇī jīvanmṛtasyaiva // 3.19 //	uccEs-vadati ca gRhe gRhiNI jIvan-mRtasya-eva // 3.19 //
   īrṣyāluvṛddhabhāryā sevakapatnī niyogibhāryā vā &	IrzyAlu-vRdDa-BAryA sevaka-patnI niyogi-BAryA vA &
   kārukuśīlavanārī lubdhavadhūḥ sārthavāhavanitā vā // 3.20 //	kAru-kuSIla-vanArI lubDa-vaDUH sArTavAha-vanitA vA // 3.20 //
   goṣṭhīviharaṇaśīlā taruṇajane vatsalā prakṛtyaiva &	gozWI-viharaNa-SIlA taruNa-jane vatsalA prakRtyA-eva &
   paraguṇagaṇane saktā nijapatidoṣābhidhāyinī satatam // 3.21 //	para-guNa-gaNane saktA nija-pati-doza-aBiDAyinI satatam // 3.21 //
   alpadhanā bahubhogā rūpavatī vikṛtarūpabhāryā vā &	alpa-DanA bahu-BogA rUpavatI vikRta-rUpa-BAryA vA &
   mugdhavadhūḥ sakalakalāmānavatī nīcasaṃgamodvignā // 3.22 //	mugDa-vaDUH sakala-kalA-mAnavatI nIca-saMgama-udvignA // 3.22 //
   dyūtamadhupānasaktā dīrghakathāgītarāgiṇī kuśalā &	dyUta-maDu-pAna-saktA dIrGa-kaTA-gIta-rAgiNI kuSalAH &
   bahupuṃścalīvayasyā śūrajane prakṛtipakṣapātaiva // 3.23 //	bahu-puMScalI-vayasyA SUra-jane prakRti-pakzapAtA-eva // 3.23 //
   tyaktagṛhavyāpārā bahuvidhaveṣā nirargalābhyāsā &	tyakta-gRha-vyApArAH bahuviDa-vezAH nirargala-aByAsAH &
   pratyuttarasapratibhā satyavihīnā svabhāvanirlajjā // 3.24 //	pratyutta-rasa-pratiBA satya-vihInA svaBAva-nirlajjA // 3.24 //
   kuśalānāmayavārtāpraśnaparā prītipeśalālāpā &	kuSala-anAmaya-vArtA-praSna-parA prIti-peSala-AlApAH &
   vijane vividhakṛīḍāḍambaraśauṇḍā prakāśasāvitrī // 3.25 //	vijane viviDa-kRIxa-Axambara-SONxA prakASa-sAvitrI // 3.25 //
   kratutīrthasuraniketanagaṇakabhiṣagbandhugehagamanaparā &	kratu-tIrTa-sura-niketana-gaNaka-Bizaj-banDu-geha-gamana-parA &
   bhojanapānabahuvyayayātrotsavakāriṇī svatantreva // 3.26 //	Bojana-pAna-bahu-vyaya-yAtra-utsava-kAriNI svatantrA-iva // 3.26 //
   bhikṣutāpasabhaktā svajanaviraktā manoramāsaktā &	Bikzu-tApasa-BaktA sva-jana-viraktA manorama-AsaktAH &
   darśanadīkṣāraktā dayitaviraktā samādhisaṃyuktā // 3.27 //	darSana-dIkzA-raktA dayita-viraktA samADi-saMyuktAH // 3.27 //
   goṣṭhīrañjanamitrā vijñeyā naṣṭacāritrā (kulakam) // 3.28 //	gozWI-raQjana-mitrAH vijQeyAH nazwa-cAritrAH (kulakam) // 3.28 //
   satatānuraktadoṣā mohitajanatā bahugrahāścapalāḥ &	satata-anurakta-dozAH mohita-janatA bahu-grahAH-capalAH &
   saṃdhyāḥ striyaḥ piśācyo raktacchāyāharāḥ krūrāḥ // 3.29 //	saMDyAH striyaH piSAcyaH rakta=-CAyA-harAH krUrAH // 3.29 //
   kasya na vahanayogyo mugdhadhiyastucchasādhane lagnāḥ &	kasya na vahana-yogyaH mugDa-DiyaH-tucCa-sADane lagnAH &
   prītatayā praśamarucaścapalāsu strīṣu ye'dāntāḥ // 3.30 //	prIta-tayA praSama-rucaH-capalAsu strIzu ye-adAntAH // 3.30 //
   śṛṅgāraśauryakatthanamasamañjasadānavarṇanā vividhāḥ &	SRFgAra-SOrya-katTa-nam-asamaQjasa-dAna-varNanAH viviDAH &
   etāvadeva tāsāmamantrayantraṃ vaśīkaraṇam // 3.31 //	etAvat-eva tAsAm-amantrayantram vaSIkaraNam // 3.31 //
   kalikālatimirarajanīrajanicarīṇāṃ sahasramāyānām &	kali-kAla-timira-raja-nIraja-nicarINAm sahasra-mAyAnAm &
   strīṇāṃ nṛśamsacaritaiḥ kasya na saṃjāyate kampaḥ // 3.32 //	strINAm nRSamsa-caritEH kasya na saMjAyate kampaH // 3.32 //
   nirjitadhanapativibhavo babhūva bhuvi viśruto vaṇiṅnāthaḥ &	nirjita-Dana-pati-viBavaH baBUva Buvi viSrutaH vaNij-nATaH &
   dhanadatto nāma purā ratnānāmāśrayaḥ payodhiriva // 3.33 //	DanadattaH nAma purA ratnAnAm-ASrayaH payoDiH-iva // 3.33 //
   tasyābhavadvibhūtirmūrteva manobhuvaḥ sulalitāṅgī &	tasya-aBavat-viBUtiH-mUrtA-iva manoBuvaH su-lalita-aFgI &
   tanayā nayanavilāsairvijitāśā vasumatī nāma // 3.34 //	tanayA nayana-vilAsEH-vijita-ASA vasumatI nAma // 3.34 //
   pradadau sa tāmaputraḥ putrapade vinihitāṃ priyāṃ putrīṃ &	pradadO sa tAm-aputraH putra-pade vinihitAm priyAm putrIm &
   vaṇije vibhavakulodayatulyāya samudradattāya // 3.35 //	vaNije viBava-kula-udaya-tulyAya samudradattAya // 3.35 //
   ramamāṇaḥ sa tayā saha hariṇākṣyā śvasuramandire suciram &	ramamANaH sa tayA saha hariNAkzyA Svasura-mandire su-ciram &
   prayayau kadācidagre dvīpāyātasya sārthasya // 3.36 //	prayayO kadAcid-agre dvIpa-AyAtasya sArTasya // 3.36 //
   patyau yāte taruṇī janakagṛhe harmyaśikharamārūḍhā &	patyO yAte taruNI janaka-gRhe harmya-SiKaram-ArUXAH &
   vilalāsa vilāsamahī kelivilolā sakhībhiḥ sā // 3.37 //	vilalAsa vilAsa-mahI keli-vilolA saKIBiH sA // 3.37 //
   saudhe manmatharūpaṃ pṛthunayanā pathi dadarśa puruṣaṃ sā &	sODe manmaTa-rUpam pRTu-nayanA paTi dadarSa puruzam sA &
   yaṃ dṛṣtvaiva gatāsyāḥ kvāpi dhṛtiḥ kumatikupiteva // 3.38 //	yam dRztvA-eva gatAsyAH kvApi DRtiH kumati-kupitA-iva // 3.38 //
   sā tena capalanayanā sahasā muṣiteva hāritavicārā &	sA tena capala-nayanA sahasA muzitA-iva hArita-vicArAH &
   abhavadaśaktā nitarāṃ saṃvaraṇe smaravikārasya // 3.39 //	aBavat-aSaktA nitarAm saMvaraNe smara-vikArasya // 3.39 //
   śīlaṃ pālasya capale mā pātaya nimnageva kulakūlam &	SIlam pAlasya capale mA pAtaya nimnagA-iva kula-kUlam &
   iti tāmvadadivoccaiḥ kampākulamukharamekhalā suciram // 3.40 //	iti tAmvadat-ivA-uccEs kampa-Akula-muKara-meKalA su-ciram // 3.40 //
   sā kṛtvāḷviditakathāṃ rahasi sakhīmānināya taṃ taruṇam &	sA kRtvA-a?-vidita-kaTAm rahasi saKIm-AninAya tam taruNam &
   calitaṃ hi kāminīnāṃ dhartuṃ śaknoti kaścittam // 3.41 //	calitam hi kAminInAm Dartum Saknoti kaScid-tam // 3.41 //
   kāmaṃ kāmavikāsaiḥ suratavilāsaiḥ sunarmaparihāsaiḥ &	kAmam kAma-vikAsEH surata-vilAsEH su-narma-parihAsEH &
   sahajapremanivāsairmumude sā svairiṇī tena // 3.42 //	sahaja-prema-nivAsEH-mumude sA svEriNI tena // 3.42 //
   atha kṛtanijadhanakṛtyastvaritaṃ dayitāvilokanotkaṇṭhaḥ &	aTa kRta-nija-Dana-kRtyaH-tvaritam dayitA-vilokana-utkaNWaH &
   aviśatsamudradattaḥ śvaśurāvāsaṃ mahārambhaḥ // 3.43 //	aviSat-samudradattaH SvaSura-AvAsam mahAramBaH // 3.43 //
   vipulamahotsavalīlāvyagrajanairbhogasaṃpadāṃ nicayaiḥ &	vipula-mahA-utsava-lIlA-vyagra-janEH-Boga-saMpadAm nicayEH &
   ativāhya dinaṃ dayitāsahitaḥ śayyāgṛhaṃ sa yayau // 3.44 //	ativAhya dinam dayitA-sahitaH SayyA-gRham sa yayO // 3.44 //
   viracitavarataraśayane baddhavitāne manoramasthāne &	viracita-varatara-Sayane badDa-vitAne manorama-sTAne &
   jṛmbhitasaurabhadhūpe suragṛharūpe pradīptamaṇidīpe // 3.45 //	jRmBita-sOraBa-DUpe sura-gRha-rUpe pradIpta-maNi-dIpe // 3.45 //
   tatra sa madhumadavilulitalocanakamalāṃ priyāṃ samāliṅgya &	tatra sa maDu-mada-vilulita-locana-kamalAm priyAm samAliFgya &
   madagaja iva navanalinīṃ bheje ratilālasaḥ śayyām // 3.46 //	mada-gajaH iva nava-nalinIm Beje rati-lAlasaH SayyAm // 3.46 //
   sāpi hṛdayāntarasthitaparapuruṣadhyānabaddhalakṣaiva &	sA-api hRdaya-antara-sTita-para-puruza-DyAna-badDa-lakzA-eva &
   tasthau nimīlitākṣī dhyānaparā yoginīva ciram // 3.47 //	tasTO nimIlita-akzI DyAna-parAH yoginI-iva ciram // 3.47 //
   āliṅganaparicumbananīvivimokṣeṣu bahutarocchvāsā &	AliFgana-paricumba-nanI-vivimokzezu bahutara-ucCvAsAH &
   patyau saṅkucitāṅgī sasmāra tameva śīlaharam // 3.48 //	patyO saFkucita-aFgI sasmAra tam-eva SIla-haram // 3.48 //
   praṇayakupiteti matvā mugdhapatistāṃ samudradatto'pi &	praNaya-kupitA-iti matvA mugDa-patiH-tAm samudradattaH-api &
   praṇipatya cāṭukāraiḥ kimapi yayāce prasādāya // 3.49 //	praNipatya cAwu-kArEH kim-api yayAce prasAdAya // 3.49 //
   parapuruṣarāgiṇīnāṃ vimukhīnāṃ praṇayakāmavāmānām &	para-puruza-rAgiNInAm vimuKInAm praNaya-kAma-vAmAnAm &
   puruṣapaśavo vimūḍhā rajyante yoṣitāmadhikam // 3.50 //	puruza-paSavaH vimUXAH rajyante yozitAm-aDikam // 3.50 //
   kiṃ kriyate kāmo'yaṃ paragatakāmaḥ svatantrakāmaśca &	kim kriyate kAmaH-ayam para-gata-kAmaH svatantra-kAmaH-ca &
   dhanaśataraktāyāmapi saṃdhyāyāṃ bhāskaro rāgī // 3.51 //	Dana-Sata-raktAyAm-api saMDyAyAm BAskaraH rAgI // 3.51 //
   gūḍhopavananikuñje nyastaṃ sā vallabhaṃ sasaṃketam &	gUXa-upavana-nikuQje nyastam sA vallaBam sa-saMketam &
   saṃcintya ciraṃ svapatiṃ viṣamiva saṃmūrchitā mene // 3.52 //	saMcintya ciram sva-patim vizam-iva saMmUrCitAH mene // 3.52 //
   nidrāmudritanayane praṇayaśrānte samudradatte sā &	nidrA-mudrita-nayane praNaya-SrAnte samudradatte sA &
   utthāya racitaveṣā śanakairgamanonmukhī tasthau // 3.53 //	utTAya racita-vezA SanakEs-gamana-unmuKI tasTO // 3.53 //
   cauraḥ kṣaṇe ca tasminmugdhamattajanaṃ praviśya tadbhavanam &	cOraH kzaNe ca tasmin-mugDa-matta-janam praviSya tat-Bavanam &
   gamanotsukāmapaśyanmukharābharaṇāmalakṣyastām // 3.54 //	gamana-utsukAm-apaSyat-muKara-ABaraNAm-alakzyaH-tAm // 3.54 //
   atrāntare śaśāṅkaḥ śanakaiḥ surarājavallabhāṃ kakubham &	atra-antare SaSAFkaH SanakEs surarAja-vallaBAm kakuBam &
   cakita ivāśu cakampe mīlitatarāṃ samāliṅgya // 3.55 //	cakitaH iva-ASu cakampe mIlitatarAm samAliFgya // 3.55 //
   saṃkocitakamalāyāḥ kumudavijṛmbhāvirājamānāyāḥ &	saMkocita-kamalAyAH kumuda-vijRmBA-virAjamAnAyAH &
   prasasāra tuhinakiraṇo yāminyāḥ kapaṭahāsa iva // 3.56 //	prasasAra tuhina-kiraNaH yAminyAH kapawahAsaH iva // 3.56 //
   raviparitāpaśrāntāṃ vīkṣya divaṃ prasaradindusānandām &	ravi-paritApa-SrAntAm vIkzya divam prasarat-indu-sAnandAm &
   jahasuriva kumudavṛndairalikulakuṃkāraniebharā vāpyaḥ // 3.57 //	jahasuH-iva kumuda-vRndEH-ali-kula-kuMkAra-nieBarAH vApyaH // 3.57 //
   jagrāha rajaniramaṇī śaśikarahṛtatimirakañcukāvaraṇā &	jagrAha rajani-ramaNI SaSi-kara-hRta-timira-kaQcuka-AvaraNAH &
   lajjānviteva purataḥ kumudāmodākulālipaṭalapaṭam // 3.58 //	lajjA-anvitA-iva puratas kumuda-Amoda-Akula-ali-pawa-la-pawam // 3.58 //
   suptajane'tha niśārdhe candrāloke ca vipulatāṃ yāte &	supta-jane-aTa niSA-arDe candrAloke ca vipula-tAm yAte &
   tamasīva nirviśaṅkā sāḷśanakairupavanaṃ prayayau // 3.59 //	tamasi-iva nirviSaFkA sA?SanakEs-upavanam prayayO // 3.59 //
   atha sā viveśa vivaśā viṣamaśaraploṣitā nijopavanam &	aTa sA viveSa vivaSA vizama-Sara-plozitAH nija-upavanam &
   channaṃ bhūṣaṇalobhādanuyātā vismitena caureṇa // 3.60 //	Cannam BUzaNa-loBAt-anuyAtAH vismitena cOreNa // 3.60 //
   tatra dadarśa vibhūṣitamujjvalalalitāṃśukaṃ lasatkusumam &	tatra dadarSa viBUzitam-ujjvala-lalita-aMSukam lasat-kusumam &
   śaṅkājanakaṃ vipine pakṣibhirupalakṣitaṃ dayitam // 3.61 //	SaFkA-janakam vipine pakziBiH-upalakzitam dayitam // 3.61 //
   hṛdayadayitāviyogajvalanajvālāvalītaptam &	hRdaya-dayita-aviyoga-jvalana-jvAlA-AvalI-taptam &
   diṅmukhavilasitarucinā candreṇa karānalairdagdham // 3.62 //	diFmuKa-vilasita-rucinA candreNa kara-analEH-dagDam // 3.62 //
   cirasaṅketasthityā muktāśaṃ priyatamāpunarmilane &	cira-saFketa-sTityA muktASam priyatamA-punar-milane &
   vṛkṣālambitavallīvalayālambena vigalitaprāṇam // 3.63 //	vRkza-Alambita-vallI-valaya-Alambena vigalita-prANam // 3.63 //
   taṃ dṛṣṭvaiva vilīnā vilapantī vyasanaśokasaṃtrāsaiḥ &	tam dRzwvA-eva vilInA vilapantI vyasana-Soka-saMtrAsEH &
   nipapāta vallarīva kvaṇadalivalayākulā tanvī // 3.64 //	nipapAta vallarI-iva kvaNadali-valaya-AkulA tanvI // 3.64 //
   saṃmohamīlitākṣī sthitvā suciraṃ mahīṃ samāliṅgya &	saMmoha-mIlita-akzI sTitvA su-ciram mahIm samAliFgya &
   śanakairavāptajīvā vilalāpa laghusvaraiḥ svairam // 3.65 //	SanakEs-avApta-jIvAH vilalApa laGu-svarEH svEram // 3.65 //
   hā hā nayanānanda kva nu te viśadendusundaraṃ vadanam &	hA hA nayana-Ananda kva nu te viSada-indu-sundaram vadanam &
   drakṣyāmi mandapuṇyā kimidaṃ kvāhaṃ kva me kāntaḥ // 3.66 //	drakzyAmi manda-puNyA kim-idam kva-aham kva me kAntaH // 3.66 //
   iti taruṇakaruṇamabalā vilapya pāśaṃ vimucya yatnena &	iti taruNa-karuNam-abalAH vilapya pASam vimucya yatnena &
   aṅke dhṛtvāsya mukhaṃ cucumba jīvaṃ kṣipantīva // 3.67 //	aFke DRtvA-asya muKam cucumba jIvam kzipanti-iva // 3.67 //
   sā tasya vadanakamalaṃ nijavadane mohitā kṛtvā &	sA tasya vadana-kamalam nija-vadane mohitA kRtvA &
   tāmbūlagarbhamakarotprakaṭitasākārarāgeva // 3.68 //	tAmbUla-garBam-akarot-prakawita-sa-AkAra-rAgA-iva // 3.68 //
   atha tasyāḥ kusumotkaramṛgamadadhūpādisaurabhāhūtaḥ &	aTa tasyAH kusuma-utkara-mRga-mada-DUpa-Adi-sOraBa-AhUtaH &
   āviśya śavakaśarīraṃ nāsāṃ ciccheda vetālaḥ // 3.69 //	AviSya Savaka-SarIram nAsAm cicCeda vetAlaH // 3.69 //
   sā prāpya cāpalocitamanayaphalaṃ chinnanāsikā gatvā &	sA prApya cApala-ucitam-anaya-Palam Cinna-nAsikA gatvA &
   bhavanaṃ praviśya bhartustāraṃ hāheti cukrośa // 3.70 //	Bavanam praviSya BartuH-tAram hAhA-iti cukroSaH // 3.70 //
   pratibaddhe sakalajane nādatraste samudradatte ca &	pratibadDe sakala-jane nAdatraH-te samudradatte ca &
   sā nāsikā mameyaṃ bhartrā chinneti cakranda // 3.71 //	sA nAsikA mama-iyam BartrA CinnA-iti cakrandaH // 3.71 //
   śvaśurādibandhuvargaiḥ pṛṣṭaḥ kupitaiḥ samudradatto'pi &	SvaSura-Adi-banDu-vargEH pRzwaH kupitEH samudradattaH-api &
   vikrītaḥ paradeśe mūka ivoce na kiṃcidapi // 3.72 //	vikrItaH para-deSe mUkaH iva-Uce na kiMcid-api // 3.72 //
   atha cāsya suprabhāte bandhubhirāvedite nṛpasabhāyām &	aTa ca-asya su-praBAte banDuBiH-Avedite nRpa-saBAyAm &
   tatrābhūnnṛpakopo bahudhanadaṇḍaḥ samudradattasya // 3.73 //	tatra-aBUt-nRpa-kopaH bahu-Dana-daNxaH samudradattasya // 3.73 //
   cauro'pi nikhilavṛttaṃ pratyakṣamavekṣya vismayāviṣṭaḥ &	cOraH-api niKila-vRttam pratyakzam-avekzya vismaya-AvizwaH &
   āvedya bhūpapurataḥ prāpya ca kalayādisatkāram // 3.74 //	Avedya BUpa-purataH prApya ca kalayA-Adi-satkAram // 3.74 //
   udyāne śavavadane tasyāstāṃ nāsikāṃ ca saṃdarśya &	udyAne Sava-vadane tasya-AH-tAm nAsikAm ca saMdarSya &
   niṣkāraṇasuhṛducitāṃ śuddhiṃ vidadhe samudradattasya // 3.75 //	nizkAraNa-suhRd-ucitAm SudDim vidaDe samudradattasya // 3.75 //
   ityetāḥ kuṭilatarāḥ krūrācārā gatatrapāścapalāḥ &	iti-etAH kuwilatarAH krUra-AcArAH gata-trapAH-ca-palAH &
   yo nāma vetti sa strībhirnaiva vañcyate matimān // 3.76 //	yaH nAma vetti sa strIBiH-na-eva vaQcyate matimAn // 3.76 //
   sargaḥ 4	sargaH 4
   tatrāpi veśayoṣāḥ kuṭilatarāḥ kūṭarāgahṛtalokāḥ &	tatra-api veSa-yozAH kuwilatarAH kUwa-rAga-hRta-lokAH &
   kapaṭacaritena yāsāṃ vaiśravaṇaḥ śramaṇatāmeti // 4.1 //	kapawa-caritena yAsAm vESravaNaH SramaNa-tAm-eti // 4.1 //
   hāriṇyaścaṭulatarā bahulataraṅgāśca nimnagāminyaḥ &	hAriNyaH-cawulatarAH bahula-taraFgAH-ca nimna-gAminyaH &
   nadya iva jaladhimadhye veśyāhṛdaye kalāścatuḥṣaṣṭiḥ // 4.2 //	nadyaH iva jalaDi-maDye veSyA-hRdaye kalAH-catuHzazwiH // 4.2 //
   veśakalā nṛtyakalā gītakalā vakravīkṣaṇakalā ca &	veSa-kalA nRtya-kalA gIta-kalA vakra-vIkzaNa-kalA ca &
   kāmaparijñānakalā grahaṇakalā mitravañcanakalā ca // 4.3 //	kAma-parijQAna-kalA grahaNa-kalA mitra-vaQcana-kalA ca // 4.3 //
   pānakalā kelikalā suratakalāliṅganāntarakalā ca &	pAna-kalA keli-kalA surata-kalA-AliFgana-antara-kalA ca &
   cumbanakalā parakalā nirlajjāvegasaṃbhramakalā ca // 4.4 //	cumbana-kalA para-kalA nirlajjA-vega-saMBrama-kalA ca // 4.4 //
   īrṣyākalikelikalā ruditakalā mānasaṃkṣayakalā ca &	IrzyA-kali-keli-kalA rudita-kalA mAna-saMkzaya-kalA ca &
   svedabhramakampakalā punarekāntaprasādhanakalā // 4.5 //	sveda-Brama-kampa-kalA punar-ekAnta-prasADana-kalA // 4.5 //
   netranimīlananiḥsahanispandakalā mṛtopamakalā ca &	netra-nimIlana-niHsaha-nispanda-kalA mRta-upama-kalA ca &
   virahāsaharāgakalā kopapratiṣedhaniścayakalā ca // 4.6 //	viraha-asa-harAga-kalA kopa-pratizeDa-niScaya-kalA ca // 4.6 //
   nijajananīkalahakalā sadgṛhagamanotsavekṣaṇakalā ca &	nija-jananI-kalaha-kalA sat-gRha-gamana-utsava-IkzaNa-kalA ca &
   haraṇakalā jātikalā kelikalā caurapārthivakalā ca // 4.7 //	haraNa-kalA jAti-kalA keli-kalA cOra-pArTiva-kalA ca // 4.7 //
   gauravaśaithilyakalā niṣkāraṇadoṣabhāṣaṇakalā ca &	gOrava-SETilya-kalA nizkAraNa-doza-BAzaNa-kalA ca &
   śūlakalābhyaṅgakalā nidrākṣirajasvalāmbarakalā ca // 4.8 //	SUla-kalA-aByaFga-kalA nidrA-akzi-rajasvala-ambara-kalA ca // 4.8 //
   rūkṣakalā tīkṣṇakalā galahastagṛhārgalārpaṇakalā ca &	rUkza-kalA tIkzNa-kalA gala-hasta-gRha-argala-arpaNa-kalA ca &
   saṃtyaktakāmukāhṛtidarśanayātrāstutikalā ca // 4.9 //	saMtyakta-kAmuka-AhRti-darSana-yAtrA-stuti-kalA ca // 4.9 //
   tīrthopavanasurālayaviharaṇahelākalā gṛhakalā ca &	tIrTa-upavana-surAlaya-viharaNa-helAkalA gRhakalA ca &
   vaśyauṣadhamantrakalā vṛkṣakalā keśarañjanakalā ca // 4.10 //	vaSya-OzaDa-mantra-kalA vRkza-kalA keSa-raQjana-kalA ca // 4.10 //
   bhikṣukatāpasabahuvidhapuṇyakalā dvīpadarśanakalā ca &	Bikzuka-tApasa-bahuviDa-puNya-kalA dvIpa-darSana-kalA ca &
   khinnā kalātriṣaṣṭyā paryante kuṭṭanīkalā veśyā // 4.11 //	KinnA kalA-trizazwyA paryante kuwwanI-kalA veSyA // 4.11 //
   ajñātanāmavarṇeṣu ātmāpi yayārpyate dhanāṃśena &	ajQAta-nAma-varNezu AtmA-api yayA-Arpyate Dana-aMSena &
   tasyā api sadbhāvaṃ mṛgayante moghasaṃkalpāḥ // 4.12 //	tasyAH api sadBAvam mRgayante moGa-saMkalpAH // 4.12 //
   nikhilajanavañcanārjita malinadhanaṃ rāgadagdhahrdayānām &	niKila-jana-vaQcana-arjita malina-Danam rAga-dagDa-hrdayAnAm &
   khādati guṇagaṇabhagno nagno hīno 'thavā kaścit // 4.13 //	KAdati guNa-gaNa-BagnaH nagnaH hInaH aTavA kaScid // 4.13 //
   nīcasturagāroho hastipakaḥ khalataro 'thavā śilpī &	nIcaH-turaga-ArohaH hastipakaH KalataraH aTavA SilpI &
   vañcitasakalajanānāṃ tāsāmapi vallabho bhavati // 4.14 //	vaQcita-sakala-janAnAm tAsAm-api vallaBaH Bavati // 4.14 //
   rājā vikramasiṃho balavadbhirbhūmipaiḥ purā vijitaḥ &	rAjA vikramasiMhaH balavadBiH-BUmipEH purA vijitaH &
   mānī yayau vidarbhānguṇayaśasā mantriṇā sahitaḥ // 4.15 //	mAnI yayO vidarBAn-guNa-yaSasA mantriNA sahitaH // 4.15 //
   tatra sa veśyābhavanaṃ praviśya bhuvi viśrutāṃ vilāsavatīm &	tatra sa veSyA-Bavanam praviSya Buvi viSrutAm vilAsavatIm &
   bheje gaṇikāṃ bahudhanabhogyām apy alpavibhavo 'pi // 4.16 //	Beje gaNikAm bahu-Dana-BogyAm api alpa-viBavaH api // 4.16 //
   taṃ rājalakṣaṇocitabhājanānubhujaṃ vilokyapṛthusattvam &	tam rAja-lakzaNa-ucita-BAjana-anuBujam vilokya-pRTu-sattvam &
   vividhamaṇikanakakoṣaṃ cakre sā tadvyayādhīnam // 4.17 //	viviDa-maNi-kanaka-kozam cakre sA tad-vyaya-aDInam // 4.17 //
   sahajamanurāgamadrutam aucityaṃ vīkṣya bhūpatis tasyāḥ &	sahajam-anurAgama-drutam Ocityam vIkzya BUpatiH tasyAH &
   vismayavivaśaḥ premṇā jagāda vijane mahāmātmyam // 4.18 //	vismaya-vivaSaH premNA jagAda vijane mahAmAtmyam // 4.18 //
   citramiyaṃ bahu vittaṃ kṣapayati veśyāpi matkṛte tṛṇavat &	citram-iyam bahu vittam kzapayati veSyA-api mad-kRte tRNa-vat &
   prītipadavīvisṛṣṭo veśyānāṃ dhananibandhano rāgaḥ // 4.19 //	prIti-padavI-visRzwaH veSyAnAm Dana-nibanDanaH rAgaH // 4.19 //
   mithyā dhanalavalobhād anurāgaṃ darśayanti bandhakyaḥ &	miTyA Dana-lava-loBAt anurAgam darSayanti banDakyaH &
   tadapi dhanaṃ visṛjati yā kastasyāḥ premṇi saṃdehaḥ // 4.20 //	tat-api Danam visRjati yA kaH-tasyAH premNi saMdehaH // 4.20 //
   iti vacanaṃ bhūmipateḥ śrutvā vihasya sāsūyaḥ &	iti vacanam BUmipateH SrutvA vihasya sa-asUyaH &
   tamuvāca kasya rājan veśyācarite 'sti viśvāsaḥ // 4.21 //	tam-uvAca kasya rAjan veSyA-Acarite asti viSvAsaH // 4.21 //
   etāḥ satyavihīnā dhanalavalīnāḥ sukhakṣaṇādhīnāḥ &	etAH satya-vihInAH Dana-lava-lInAH suKa-kzaNa-aDInAH &
   veśyā viśanti hṛdayaṃ mukhamadhurā nirvicārāṇām // 4.22 //	veSyAH viSanti hRdayam muKa-maDurAH nirvicArANAm // 4.22 //
   prathamasamāgamasukhadā madhye vyasanapravāsakāriṇyaḥ &	praTama-samAgama-suKa-dAH maDye vyasana-pravAsa-kAriNyaH &
   paryante duḥkhaphalāḥ puṃsāmāśāśca veśyāśca // 4.23 //	paryante duHKa-PalAH puMsAm-ASAH-ca veSyAH-ca // 4.23 //
   adyāpi hariharādibhiḥ amarairapi tattvato na vijñātāḥ &	adya-api hari-hara-AdiBiH amarEH-api tattvataH na vijQAtAH &
   bhramavibhramabahumohā veśyāḥ saṃsāramāyāśca // 4.24 //	Brama-viBrama-bahu-mohAH veSyAH saMsAra-mAyAH-ca // 4.24 //
   iti sacivavaco nṛpatiḥ śrutvā kṛtvā ca saṃvidaṃ tena &	iti saciva-vacaH nRpatiH SrutvA kRtvA ca saMvidam tena &
   mithyāmṛtamātmānaṃ cakre veśyāparīkṣāyai // 4.25 //	miTyA-amRtam-AtmAnam cakre veSyA-parIkzAyE // 4.25 //
   tasminkuṇapaśarīre vinyaste mantriṇā cittāvahnau &	tasmin-kuNapa-SarIre vinyaste mantriNA cittOvahnO &
   sahasaiva vilāsavatī vahnibhuvaṃ bhūṣitā prayayau // 4.26 //	sahasA-eva vilAsavatI vahni-Buvam BUzitA prayayO // 4.26 //
   tāṃ prabalajvalitojjvalavahnijvālānipātasāvegām &	tAm prabala-jvalita-ujjvala-vahni-jvAlA-nipAta-sAvegAm &
   dorbhyāmāliṅgya nṛpo jīvāmītyabhidhānmuditaḥ // 4.27 //	dorByAm-AliFgya nRpaH jIvAmi-iti-aBiDAt-muditaH // 4.27 //
   tattasyāḥ prema dṛḍhaṃ satyaṃ ca vicārya saṃbhṛtasnehaḥ &	tat-tasyAH prema dRXam satyam ca vicArya saMBRta-snehaH &
   rājā nininda mantriṇam asakṛdveśyaguṇābhimukhaḥ // 4.28 //	rAjA nininda mantriNam asakRt-veSya-guNa-aBimuKaH // 4.28 //
   atha veśyādhanasaṃcayamātmādhīnaṃ mahīpatir vipulam &	aTa veSyA-Dana-saMcayam-Atma-aDInam mahIpatiH vipulam &
   ādāya gajaturaṃgamabhaṭavikaṭāmādade senām // 4.29 //	AdAya gaja-turaMgama-Bawa-vikawAm-Adade senAm // 4.29 //
   sambhṛtavipulabalaughaiḥ jitvā vasudhādhipānsa bhūpālaḥ &	samBRta-vipula-bala-oGEH jitvA vasuDADipAn-sa BUpAlaH &
   nijamāsasāda maṇḍalam indurivānandakṛtpūrṇaḥ // 4.30 //	nijam-AsasAda maNxalam induH-iva-Ananda-kRt-pUrNaH // 4.30 //
   sā cāntaḥpurakāntāmūrdhni kṛtvā bhūbhujā vilāsavatī &	sA ca-antaHpura-kAntA-mUrDni kRtvA BUBujA vilAsavatI &
   śuśubhe śrīriva cāmarapavanākulitālakā tanvī // 4.31 //	SuSuBe SrIH-iva cAmara-pavana-Akulita-alakA tanvI // 4.31 //
   sātha kadācinnarapatimekānte viracitāñjaliḥ praṇatā &	sA-aTa kadAcid-narapatim-ekAnte viracita-aQjaliH praNatAH &
   ūce nātha mayā tvaṃ kalpataruḥ sevitaściraṃ dāsyā // 4.32 //	Uce nATa mayA tvam kalpataruH sevitaH-ciram dAsyAH // 4.32 //
   yadi nāma kutracidahaṃ yātā te hetutāṃ vibho lakṣmyāḥ &	yadi nAma kutracid-aham yAtA te hetu-tAm viBo lakzmyAH &
   tanmama saphalāmāśāmarhasi kartuṃ prasādena // 4.33 //	tat-mama saPalAm-ASAm-arhasi kartum prasAdena // 4.33 //
   puṇyaphalaprāpyānāṃ hṛtapararajasāṃ svabhāvavimalānām &	puNya-Pala-prApyAnAm hRta-para-rajasAm svaBAva-vimalAnAm &
   tīrthānāmiva mahatāṃ na hi nāma samāgamo viphalaḥ // 4.34 //	tIrTAnAm-iva mahatAm na hi nAma samAgamaH viPalaH // 4.34 //
   abhavanmama ko'pi yuvā dayito dhanajīvitādhikaḥ praṇayī &	aBavat-mama kaH-api yuvA dayitaH Dana-jIvita-aDikaH praNayI &
   baddhaḥ sa vidarbhapure daivavaśāccorarūpeṇa // 4.35 //	badDaH sa vidarBa-pure dEva-vaSAt-cora-rUpeNa // 4.35 //
   tanmuktaye mayā tvaṃ śaktataraḥ sevito mahīnāthaḥ &	tad-muktaye mayA tvam SaktataraH sevitaH mahInATaH &
   adhunā kriyatāmucitaṃ sattvasya kulasya śauryasya // 4.36 //	aDunA kriyatAm-ucitam sattvasya kulasya SOryasya // 4.36 //
   iti vañcanāmavāpto vismita iva tadvaco nṛpaḥ śrutvā &	iti vaQcanAm-avAptaH vismitaH iva tat-vacaH nRpaH SrutvA &
   suciraṃ vilokya vasudhāṃ sasmārāmātyavacanaṃ saḥ // 4.37 //	su-ciram vilokya vasuDAm sa-smAra-amAtya-vacanam saH // 4.37 //
   atha tāṃ tathaiva rājāśvāsya vidarbheṣu bhūbhujaṃ jitvā &	aTa tAm taTA-eva rAja-ASvAsya vidarBezu BUBujam jitvA &
   bandhanamuktenāsyāścoreṇa samāgamaṃ cakre // 4.38 //	banDanamuktena-asyAH-coreNa samAgamam cakre // 4.38 //
   ityevaṃ bahuhṛdayā bahujihvā bahukarāśca bahumāyāḥ &	iti-evam bahu-hRdayAH bahu-jihvA bahu-karAH-ca bahu-mAyAH &
   tattvena satyarahitāḥ ko jānāti sphuṭaṃ veśyāḥ // 4.39 //	tattvena satya-rahitAH kaH jAnAti sPuwam veSyAH // 4.39 //
   varṇanadayitaḥ kaściddhanadayito dāsakarmadayito'nyaḥ &	varNa-nadayitaH kaScid-Dana-dayitaH dAsa-karma-dayitaH-anyaH &
   rakṣādayitaścānyo veśyānāṃ narmadayito'nyaḥ // 4.40 //	rakzA-dayitaH-ca-anyaH veSyAnAm narma-dayitaH-anyaH // 4.40 //
   sargaḥ 5	sargaH 5
   moho nāma janānāṃ sarvaharo harati buddhimevādau &	mohaH nAma janAnAm sarva-haraH harati budDim-evAdO &
   gūḍhataraḥ sa ca nivasati kāyasthānāṃ mukhe ca lekhe ca // 5.1 //	gUXataraH sa ca nivasati kAyasTAnAm muKe ca leKe ca // 5.1 //
   raudrakalā iva pūrṇā niṣpannā sasyasaṃpattiḥ &	rOdra-kalA iva pUrNA nizpannA sasya-saMpattiH &
   grastā kṣaṇena dṛṣṭā niḥśeṣā divirarāhukalayeva // 5.2 //	grastA kzaNena dRzwA niHSezAH divira-rAhu-kalayA-iva // 5.2 //
   jñātāḥ saṃsārakalā yogibhirapayātarāgasaṃmohaiḥ &	jQAtAH saMsAra-kalA yogiBiH-apayAta-rAga-saMmohEH &
   na jñātā divirakalā kenāpi bahuprayatnena // 5.3 //	na jQAtA divirakalA kena-api bahu-prayatnena // 5.3 //
   kūṭakalāśataśibiraiḥ janadhanavivaraiḥ kṣayakṣapātimiraiḥ &	kUwa-kalA-Sata-SibirEH jana-Dana-vivarEH kzaya-kzapA-timirEH &
   diviraireva samastā grastā janatā na kālena // 5.4 //	divirEH-eva samastAH grastAH janatA na kAlena // 5.4 //
   ete hi kālapuruṣāḥ pṛthutaradaṇḍaprapātahatalokāḥ &	ete hi kAla-puruzAH pRTutara-daNxa-prapAta-hata-lokAH &
   gaṇanāgaṇanapiśācāḥ caranti bhūrjadhvajā loke // 5.5 //	gaNanA-gaNana-piSAcAH caranti BUrja-DvajAH loke // 5.5 //
   kasteṣāṃ viśvāsaṃ yamamahiṣaviṣāṇakoṭikuṭilānām &	kaH-tezAm viSvAsam yama-mahiza-vizANa-kowi-kuwilAnAm &
   vrajati na yasya viṣaktaḥ kaṇṭhe pāśaḥ kṛtāntena // 5.6 //	vrajati na yasya vizaktaH kaNWe pASaH kRtAntena // 5.6 //
   kalamāgranirgatamaṣī binduvyājena sāñjanāśrukaṇaiḥ &	kalama-agra-nirgata-mazI bindu-vyAjena sa-aQjana-aSru-kaNEH &
   kāyasthakhanyamānā roditi khinneva rājyaśrīḥ // 5.7 //	kAyasTa-KanyamAnA roditi KinnA-iva rAjya-SrIH // 5.7 //
   aṅkanyāsairviṣamaiḥ māyāvanitālakāvalīkuṭilaiḥ &	aFka-nyAsEH-vizamEH mAyA-vanitAlaka-AvalI-kuwilEH &
   ko nāma jagati racitaiḥ kāyasthairmohito na janaḥ // 5.8 //	kaH nAma jagati racitEH kAyasTEH-mohitaH na janaH // 5.8 //
   māyāprapañcasaṃcayavañcitaviśvairvināśitaḥ satatam &	mAyA-prapaQca-saMcaya-vaQcita-viSvEH-vinASitaH satatam &
   viṣayagrāmagrāsaiḥ kāyasthairindriyairlokaḥ // 5.9 //	vizaya-grAma-grAsEH kAyasTEH-indriyEH-lokaH // 5.9 //
   kuṭilā lipivinyāsā dṛśyante kālapāśasaṃkāśāḥ &	kuwilAH lipi-vinyAsAH dRSyante kAla-pASa-saMkASAH &
   kāyasthabhūrjaśikhare maṇḍalalīnā iva vyālāḥ // 5.10 //	kAyasTa-BUrja-SiKare maNxala-lInAH iva vyAlAH // 5.10 //
   ete hi citraguptāḥ citradhiyo guptahāriṇo divirāḥ &	ete hi citraguptAH citra-DiyaH gupta-hAriNaH divirAH &
   rekhāmātravināśāt sahitaṃ kurvanti ye rahitam // 5.11 //	reKA-mAtra-vinASAt sahitam kurvanti ye rahitam // 5.11 //
   loke kalāḥ prasiddhāḥ svalpatarāḥ saṃcaranti divirāṇām &	loke kalAH prasidDAH svalpatarAH saMcaranti divirANAm &
   gūḍhakalāḥ kila teṣāṃ jānāti kaliḥ kṛtānto vā // 5.12 //	gUXa-kalAH kila tezAm jAnAti kaliH kRtAntaH vA // 5.12 //
   vakralipinyāsakalā sakalāṅkanimīlanakalā &	vakra-lipi-nyAsakalA sakala-aFka-nimIlana-kalA &
   satatapraveśasaṃgrahalopakalā vyayavivardhanakalā ca // 5.13 //	satata-praveSa-saMgraha-lopa-kalA vyaya-vivarDana-kalA ca // 5.13 //
   grāhyaparicchedakalā deyadhanādānakāraṇakalā ca &	grAhya-paricCeda-kalA deya-Dana-AdAna-kAraNa-kalA ca &
   utkocairharaṇakalā paryantabhuvaṃ palāyanakalā ca // 5.14 //	utkocEH-haraNa-kalA paryanta-Buvam palAyana-kalA ca // 5.14 //
   śeṣasthavivekakalā calarāśisamagrabhakṣaṇakalā ca &	Seza-sTa-viveka-kalA cala-rASi-samagra-BakzaNa-kalA ca &
   utpannagopanakalā naṣṭaviśīrṇapradarśanakalā ca // 5.15 //	utpanna-gopanakalA nazwa-viSIrNa-pradarSana-kalA ca // 5.15 //
   krayamāṇairbharaṇakalā yojanacaryādibhiḥ kṣayakalā ca &	krayamANEH-BaraNa-kalA yojana-caryA-AdiBiH kzaya-kalA ca &
   ekatra pañcadaśyāṃ luṇṭhicikitsāsamāsanakalā ca // 5.16 //	ekatra paQcadaSyAm luNWi-cikitsA-samAsana-kalA ca // 5.16 //
   niḥśeṣabhūrjadāhād āgamanāśaśca paryante &	niHSeza-BUrja-dAhAt Agama-nASaH-ca paryante &
   yena vinā vyavahārī bhūryāgrahaṇe nirālokaḥ // 5.17 //	yena vinA vyavahArI BUryAgrahaNe nirAlokaH // 5.17 //
   sakalaṅkasya kṣayiṇo navanavarūpasya vṛddhibhājaśca &	sa-kalaFkasya kzayiNaH nava-nava-rUpasya vRdDi-BAjaH-ca &
   divirasya kalāḥ kuṭilāḥ ṣoḍaśa doṣākarasyaitāḥ // 5.18 //	divirasya kalAH kuwilAH zoxaSa doza-Akarasya-etAH // 5.18 //
   kūṭasthāḥ kāyasthāḥsarvanakāreṇa siddhamantreṇa &	kUwasTAH kAyasTAH-sarva-nakAreNa sidDa-mantreNa &
   gurava iva viditamāyāvṛtticchedaṃ kṣaṇena kurvanti // 5.19 //	guravaH iva vidita-mAyA-vRtti=-Cedam kzaNena kurvanti // 5.19 //
   hāritadhanapaśuvasanaḥ cauryabhayādbandhubhiḥ parityaktaḥ &	hArita-Dana-paSu-vasanaH cOrya-BayAt-banDuBiH parityaktaH &
   babhrāma mahīmakhilāṃ tīvravyasanaḥ purā kitavaḥ // 5.20 //	baBrAma mahIm-aKilAm tIvra-vyasanaH purA kitavaH // 5.20 //
   sa kadācidetya puṇyaiḥ ujjayinīṃ tatra majjanaṃ kṛtvā &	sa kadAcid-etya puNyEH ujjayinIm tatra majjanam kRtvA &
   vicaranvijane puraharamandiramavalokayāmāsa // 5.21 //	vicaran-vijane pura-hara-mandiram-avalokayAmAsa // 5.21 //
   śūnyāyatane gatvā varadaṃ devaṃ sadā mahākālam &	SUnya-Ayatane gatvA vara-dam devam sadA mahAkAlam &
   upalepanakusumaphalaiḥ nirvyāpāraḥ siṣeve saḥ // 5.22 //	upalepana-kusuma-PalEH nirvyApAraH sizeve saH // 5.22 //
   stotrajapagītadīpaiḥ vipuladhyānair niśāsu nirnidraḥ &	stotra-japa-gIta-dIpEH vipula-DyAnEH niSAsu nirnidraH &
   tasthau tatra sa suciraṃ duḥsahadaurgatyanāśāya // 5.23 //	tasTO tatra sa su-ciram duHsaha-dOrgati-anASAya // 5.23 //
   tasya kadācidbhaktyā śubhaśatakṛtayā prasāditaḥ sahasā &	tasya kadAcid-BaktyA SuBa-Sata-kRtayA prasAditaH sahasA &
   bhavabhayahārī bhagavān bhūtapatiḥ saṃbabhāṣe tam // 5.24 //	Bava-Baya-hArI BagavAn BUtapatiH saMbaBAze tam // 5.24 //
   putra gṛhāṇetyukte devena kapālamālikāśikhare &	putra gRhANa-iti-ukte devena kapAla-mAlikA-SiKare &
   ekaṃ kapālamasakṛt cakre saṃjñāṃ purārāteḥ // 5.25 //	ekam kapAlam-asakRt cakre saMjQAm purArAteH // 5.25 //
   ardhokte sthagitavaraḥ saṃpīḍanasaṃjñayā kapālasya &	arDa-ukte sTagita-varaH saMpIxana-saMjQayA kapAlasya &
   tūṣṇīṃ cakāra rudro dāridryātkitavapuṇyānām // 5.26 //	tUzNIm cakAra rudraH dAridryAt-kitava-puNyAnAm // 5.26 //
   snātuṃ yāte tasmin vijane devaḥ kapālamavadattat &	snAtum yAte tasmin vijane devaH kapAlam-avadat-tat &
   dantāṃśupaṭalapālīṃ gaṅgāmiva darśayannagre // 5.27 //	danta-aMSu-pawala-pAlIm gaFgAm-iva darSayan=-agre // 5.27 //
   asya kitavasya sādhoḥ bhaktasya cirasthitasya varadāne &	asya kitavasya sADoH Baktasya cira-sTitasya vara-dAne &
   kasmāttvayā mamaiṣā vihitā saṃpīḍanaiḥ saṃjñā // 5.28 //	kasmAt-tvayA mama-ezA vihitA saMpIxanEH saMjQA // 5.28 //
   iti bhagavatā kapālaṃ pṛṣṭaṃ provāca sasmitaṃ śanakaiḥ &	iti BagavatA kapAlam pRzwam provAca sa-smitam SanakEs &
   viṣamanayanoṣmavigalan maulīndusudhārasairjīvat // 5.29 //	vizama-nayana-Uzma-vigalan mOlI-indu-suDA-rasEH-jIvat // 5.29 //
   śṛṇu bhagavanyena mayā vijñapto'si svabhāvasaralātman &	SRNu Bagavan-yena mayA vijQaptaH-asi svaBAva-sarala-Atman &
   sulabho'pi bodhyate vā niṣkāraṇamīśvaraḥ kena // 5.30 //	sulaBaH-api boDyate vA nizkAraNam-ISvaraH kena // 5.30 //
   eṣa kitavo'tiduḥkhī dāridryādviratasakalanijakṛtyaḥ &	eza kitavaH-ati-duHKI dAridryAt-virata-sakala-nija-kRtyaH &
   prāsāde'sminracayati lepanabalikusumadhūpārgham // 5.31 //	prAsAde-asmin-racayati lepana-bali-kusuma-DUpa-arGam // 5.31 //
   duḥkhī bhavati tapasvī dhanarahitaḥ sādaro bhavati dharme &	duHKI Bavati tapasvI Dana-rahitaH sa-AdaraH Bavati Darme &
   bhraṣṭādhikāravibhavaḥ sarvapraṇataḥ priyaṃvado bhavati // 5.32 //	Brazwa-aDikAra-viBavaH sarva-praNataH priyaMvadaH Bavati // 5.32 //
   arcayati devaviprān japati ciraṃ vetti nirdhano mitram &	arcayati deva-viprAn japati ciram vetti nirDanaH mitram &
   kaṭhino'pi lohapiṇḍaḥ taptaḥ karmaṇyatāṃ eti // 5.33 //	kaWinaH-api loha-piNxaH taptaH karmaNya-tAm eti // 5.33 //
   vyasanaparitaptahṛdayaḥ tiṣṭhati sarvaḥ sadācāre &	vyasana-paritapta-hRdayaH tizWati sarvaH sat-AcAre &
   vibhavamadamohitānāṃ karmasmaraṇe kathā kaiva // 5.34 //	viBava-mada-mohitAnAm karma-smaraNe kaTA kA-eva // 5.34 //
   aiśvaryārthī bhagavannrthī āśāpāśena lambamāno 'sau &	ESvarya-arTI BagavannrTI ASA-pASena lambamAnaH asO &
   kurute parāṃ saparyāṃ prāptārtho dṛśyate na punaḥ // 5.35 //	kurute parAm saparyAm prApta-arTaH dRSyate na punar // 5.35 //
   svārthārthinaḥ prayattā prāptārthāḥ sevakāḥ sadā viphalāḥ &	sva-arTa-arTinaH prayattA prApta-arTAH sevakAH sadA viPalAH &
   na hi nāma jagati kaścit kṛtakāryaḥ sevako bhavati // 5.36 //	na hi nAma jagati kaScid kRta-kAryaH sevakaH Bavati // 5.36 //
   deva prāsāde'smin phalajalakusumādibhogasāmagrīm &	deva prAsAde-asmin Pala-jala-kusuma-Adi-Boga-sAmagrIm &
   pūrṇe yāte kitave vijane nānye kariṣyanti // 5.37 //	pUrNe yAte kitave vijane na-anye karizyanti // 5.37 //
   tasmātpuṇyopanataṃ kitavaṃ saṃrakṣa sevakaṃ satatam &	tasmAt-puNya-upanatam kitavam saMrakza sevakam satatam &
   varadānamasya bhagavan nirvāsanamātmapūjāyāḥ // 5.38 //	vara-dAnam-asya Bagavat nirvAsanam-Atma-pUjAyAH // 5.38 //
   śrutvaitadvakrataraṃ vacanaṃ pṛthuvismayasmeraḥ &	SrutvA-etat-vakrataram vacanam pRTu-vismaya-smeraH &
   taṃ papraccha pinākī kastvaṃ tattvena kiṃ karma // 5.39 //	tam papracCa pinAkI kaH-tvam tattvena kim karma // 5.39 //
   iti pṛṣṭaṃ punarūce sapadi kapālaṃ vicintya sadbhāvam &	iti pRzwam punar-Uce sapadi kapAlam vicintya sadBAvam &
   magadhānāmahamabhavaṃ kāyasthakule svakarmaṇo vimukhaḥ // 5.40 //	magaDAnAm-aham-aBavam kAyasTa-kule sva-karmaNaH vimuKaH // 5.40 //
   snānajapavratanirataḥ tīrtharato viditasarvaśāstrārthaḥ &	snAna-japa-vrata-nirataH tIrTa-rataH vidita-sarva-SAstra-arTaH &
   tyaktvā bhāgīrathyāṃ śarīrakaṃ tvatpadaṃ prāptaḥ // 5.41 //	tyaktvA BAgIraTyAm SarIrakam tvad-padam prAptaH // 5.41 //
   ākarṇyavaṃ bhagavān ūce kāyastha eva satyaṃ tvam &	AkarNyavam BagavAn Uce kAyasTaH eva satyam tvam &
   citraṃ kauṭilyakalāṃ na tyajasi kapālaśeṣo'pi // 5.42 //	citram kOwilya-kalAm na tyajasi kapAla-SezaH-api // 5.42 //
   ityuktvā smitakiraṇaiḥ kurvannāśālatāḥ kusumaśubhrāḥ &	iti-uktvA smita-kiraNEH kurvat-nASA-latAH kusuma-SuBrAH &
   snātvāgatāya tasmai kitavāya varaṃ dadau varadaḥ // 5.43 //	snAtvA-AgatAya tasmE kitavAya varam dadO vara-daH // 5.43 //
   kṛtvā tatkitavahitaṃ paśyata evāśu tasya śaśimauliḥ &	kRtvA tat-kitava-hitam paSyataH eva-ASu tasya SaSimOliH &
   niṣkāsitavāṃstacchira uttamatamamuṇḍamālikāpaṅkteḥ // 5.44 //	nizkAsitavAn=-tad-SiraH uttamatama-muNxa-mAlikA-paFkteH // 5.44 //
   ityevaṃ kuṭilakalāṃ sahajāṃ malināṃ janakṣaye niratām &	iti-evam kuwila-kalAm sahajAm malinAm jana-kzaye niratAm &
   yamadaṃṣṭrāmiva muñcati kāyastho nāsthiśeṣo'pi // 5.45 //	yama-daMzwrAm-iva muQcati kAyasTaH na-asTi-SezaH-api // 5.45 //
   susthaḥ ko nāma janaḥ satatāśucibhāvadūṣitakalānām &	susTaH kaH nAma janaH satata-aSuci-BAva-dUzita-kalAnAm &
   doṣakṛtāṃ śakṛtāmiva kāyasthānāmavaṣṭambhaiḥ // 5.46 //	doza-kRtAm SakRtAm-iva kAyasTAnAm-avazwamBEH // 5.46 //
   asuraracitaprayatnād vijñātā diviravañcanā yena &	asura-racita-prayatnAt vijQAtA divira-vaQcanAH yena &
   saṃrakṣaitā matimatā ratnavatī vasumatī tena // 5.47 //	saMrakzA-etA matimatA ratnavatI vasumatI tena // 5.47 //
   sargaḥ 6: madavarṇanam	sargaH 6: mada-varNanam
   ekaḥ sakalajanānāṃ hṛdayeṣu kṛtāspado madaḥ śatruḥ &	ekaH sakala-janAnAm hRdayezu kRta-AspadaH madaH SatruH &
   yenāviṣṭaśarīro na śṛṇoti na paśyati stabdhaḥ // 6.1 //	yena-Avizwa-SarIraH na SRNoti na paSyati stabDaH // 6.1 //
   vijitātmanāṃ janānām abhavadyaḥ kṛtayuge damo nāma &	vijita-AtmanAm janAnAm aBavat-yaH kRta-yuge damaH nAma &
   so'yaṃ viparītatayā madaḥ sthitaḥ kaliyuge puṃsām // 6.2 //	saH-ayam viparIta-tayA madaH sTitaH kali-yuge puMsAm // 6.2 //
   maunaṃ vadananikūṇanam ūrdhvekṣaṇamanyalakṣyatā cākṣṇoḥ &	mOnam vadana-nikUNanam UrDva-IkzaNam-anya-lakzya-tA ca-akzNoH &
   gātravilepanaveṣṭanam agryaṃ rūpaṃ madasyaitat // 6.3 //	gAtra-vilepana-vezwanam agryam rUpam madasya-etat // 6.3 //
   śauryamado rūpamadaḥ śṛṅgāramadaḥ kulonnatimadaśca &	SOrya-madaH rUpa-madaH SRFgAra-madaH kula-unnati-madaH-ca &
   vibhavamadamūlajātā madavṛkṣā dehināmante // 6.4 //	viBava-mada-mUla-jAtAH mada-vRkzAH dehinAm-ante // 6.4 //
   śūlārūḍhasamāno vātastabdhopamo'tha bhūtasamaḥ &	SUla-ArUXa-samAnaH vAta-stabDa-upamaH-aTa BUta-samaH &
   bahubhoge vibhavamadaḥ praśamajvarasaṃnipātasamaḥ // 6.5 //	bahu-Boge viBava-madaH praSama-jvara-saMnipAta-samaH // 6.5 //
   śauryamado bhujadarśī rūpamado darpaṇādidarśī ca &	SOrya-madaH Buja-darSI rUpa-madaH darpaNa-Adi-darSI ca &
   kāmamadaḥ strīdarśī vibhavamadastveṣa jātyandhaḥ // 6.6 //	kAma-madaH strI-darSI viBavam-adaH-tu-eza jAti-anDaH // 6.6 //
   antaḥsukharasamūrcchāmīlitanayanaḥ samāhitadhyānaḥ &	antar-suKa-rasa-mUrcCA-mIlita-nayanaH samAhita-DyAnaH &
   dhanamada eṣa narāṇām ātmārāmopamaḥ ko'pi // 6.7 //	Dana-madaH eza narANAm Atma-ArAma-upamaH kaH-api // 6.7 //
   unmādayatyaviṣaye vividhavikāraḥ samastaguṇahīnaḥ &	unmAdayati-avizaye viviDa-vikAraH samasta-guNa-hInaH &
   mūḍhamadastvanyo'yaṃ jayati vicitro nirālambaḥ // 6.8 //	mUXam-adaH-tu-anyaH-ayam jayati vicitraH nirAlambaH // 6.8 //
   stambhānna paśyati bhuvaṃ khecaradarśī sadā tapasvimadaḥ &	stamBAt-na paSyati Buvam Kecara-darSI sadA tapasvi-madaH &
   bhaktimado'dbhutakārī vismṛtadehaścalaḥ prakṛtyaiva // 6.9 //	BaktimadaH-adButa-kArI vismRta-dehaH-calaH prakRtyA-eva // 6.9 //
   ākoparaktanayanaḥ paravāṅmātrāsahaḥ pralāpī ca &	Akopa-rakta-nayanaH para-vAc-mAtra-asahaH pralApI ca &
   viṣamaḥ śrutamadanāmā dhātukṣobho nṛṇāṃ mūrtaḥ // 6.10 //	vizamaH Sruta-mada-nAmA DAtu-kzoBaH nRNAm mUrtaH // 6.10 //
   satatabhrukuṭikarālaḥ paruṣākrośī haṭhābhighātaparaḥ &	satata-Brukuwi-karAlaH paruza-AkroSI haWa-aBiGAta-paraH &
   adhikāramadaḥ puṃsāṃ sarvāśī rākṣasaḥ krūraḥ // 6.11 //	aDikAra-madaH puMsAm sarva-ASI rAkzasaH krUraH // 6.11 //
   pūrvapuruṣapratāpaprathitakathāvismṛtānyanijakṛtyaḥ &	pUrva-puruza-pratApa-praTita-kaTA-vismRta-anya-nija-kRtyaH &
   kulamada ekaḥ puṃsāṃ sudīrghadarśī mahājñānaḥ // 6.12 //	kula-madaH ekaH puMsAm su-dIrGa-darSI mahA-jQAnaH // 6.12 //
   varjitasakalasparśaḥ sarvāśucibhāvanānnirālambaḥ &	varjita-sakala-sparSaH sarva-aSuci-BAvanAt-nirAlambaH &
   ākāśe'pi salepaḥ śaucamado nityasaṃkocaḥ // 6.13 //	AkASe-api sa-lepaH SOca-madaH nitya-saMkocaH // 6.13 //
   sāvadhayaḥ sarvamadā nijanijamūlakṣaye vinaśyanti &	sa-avaDayaH sarva-madAH nija-nija-mUla-kzaye vinaSyanti &
   varamada ekaḥ kuṭilo vijṛmbhate niravadhirbhogī // 6.14 //	vara-madaH ekaH kuwilaH vijRmBate niravaDiH-BogI // 6.14 //
   pānamadastu jaghanyaḥ sarvajugupsāspadaṃ mahāmohaḥ &	pAna-madaH-tu jaGanyaH sarva-jugupsA-Aspadam mahA-mohaH &
   kṣaṇiko'pi harati sahasā varṣasahasrārjitaṃ śīlam // 6.15 //	kzaNikaH-api harati sahasA varza-sahasra-arjitam SIlam // 6.15 //
   vidyāvati vipravare gavi hastini bhūpatau śvapāke ca &	vidyAvati vipra-vare gavi hastini BUpatO SvapAke ca &
   madyamadaḥ samadarśī svaparavibhāgaṃ na jānāti // 6.16 //	madya-madaH sama-darSI sva-para-viBAgam na jAnAti // 6.16 //
   vigalitasadasadbhedaḥ samakāñcanaloṣṭapāṣāṇaḥ &	vigalita-sat-asat-BedaH sama-kAQcana-lozwa-pAzANaH &
   prāpto yogidaśāmapi narake kṣībaḥ svayaṃ patati // 6.17 //	prAptaH yogi-daSAm-api narake kzIbaH svayam patati // 6.17 //
   roditi gāyati vihasati gāyati vilapaty uccair upaiti saṃmoham &	roditi gAyati vihasati gAyati vilapati uccEs upEti saMmoham &
   bhajate vividhavikārān saṃsārādarśamaṇḍalaḥ kṣībaḥ // 6.18 //	Bajate viviDa-vikArAn saMsAra-AdarSa-maNxalaH kzIbaH // 6.18 //
   parapaticumbanasaktāṃ paśyati dayitāṃ na yāti saṃtāpam &	para-pati-cumbana-saktAm paSyati dayitAm na yAti saMtApam &
   kṣībo'tigāḍharāgaṃ pītvā madhu vītarāgaḥ kim // 6.19 //	kzIbaH-atigAXa-rAgam pItvA maDu vIta-rAgaH kim // 6.19 //
   visṛjati vasanaṃ dūre vyasanaṃ gṛhṇāti duḥsahaṃ kṣībaḥ &	visRjati vasanam dUre vyasanam gRhNAti duHsaham kzIbaH &
   añjalipātre pibati ca nijamūtravijṛmbhitaṃ candram // 6.20 //	aQjali-pAtre pibati ca nija-mUtra-vijRmBitam candram // 6.20 //
   cyavanaḥ purā maharṣiḥ yauvanamaśviprayogato labdhvā &	cyavanaH purA mahA-RziH yOvanam-aSvi-prayogataH labDvA &
   yajñe svayaṃ kṛtajñaḥ tau cakre somapānārhau // 6.21 //	yajQe svayam kRtajQaH tO cakre soma-pAna-arhO // 6.21 //
   kruddhastametya śakraḥ provāca mune na vetsi kimapi tvam &	krudDaH-tam-etya SakraH provAca mune na vetsi kim-api tvam &
   bhiṣajāvapaṅktiyogyo somārhāvaśvinau yasya // 6.22 //	BizajA-avapaFkti-yogyaH soma-arhO=-aSvinO yasya // 6.22 //
   iti bahuśaḥ surapatinā pratiṣiddho'pi svatejasā cyavanaḥ &	iti bahuSas surapatinA pratizidDaH-api sva-tejasA cyavanaH &
   na cacāla niścitātmā nijakṛtyādaśvinoḥ prītyā // 6.23 //	na cacAla niScita-AtmA nija-kRtyAt-aSvinoH prItyA // 6.23 //
   tatkopodyatavajraṃ jambhārerāyataṃ bhujastambham &	tat-kopa-udyata-vajram jamBAreH-Ayatam Buja-stamBam &
   astambhayanmunīndraḥ prabhāvasaṃbhāvanāpātram // 6.24 //	astamBayan-muni-indraH praBAva-saMBAvanA-pAtram // 6.24 //
   asṛjacca tadvadhāya pralambakāyopamaṃ caturdaṃṣṭram &	asRjat-ca tad-vaDAya pralamba-kAya-upamam catur-daMzwram &
   yojanasahasravipulaṃ kṛtyārūpaṃ mahāsuraṃ ghoram // 6.25 //	yojana-sahasra-vipulam kRtyA-rUpam mahA-asuram Goram // 6.25 //
   tenāviṣṭaḥ sahasā bhīto vajrī tamāyayau śaraṇam &	tena-AvizwaH sahasA BItaH vajrI tam-AyayO SaraNam &
   somo'stu devabhiṣajoḥ iti covāca praṇaṣṭadhṛtiḥ // 6.26 //	somaH-astu devaBizajoH iti ca-uvAca praNazwa-DRtiH // 6.26 //
   munirapi karuṇāsindhuḥ bhītaṃ praṇataṃ mahendramāśvāsya &	muniH-api karuNA-sinDuH BItam praNatam mahA-indram-ASvAsya &
   madamutsasarja ghoraṃ dyūtastrīpānamṛgayāsu // 6.27 //	madam-utsasarja Goram dyUta-strI-pAna-mRgayAsu // 6.27 //
   so'yamasuraḥ pramāthī muninā kruddhena nirmito hṛdaye &	saH-ayam-asuraH pramATI muninA krudDena nirmitaH hRdaye &
   nivasati śarīrabhājāṃ stambhākāro guṇairbaddhaḥ // 6.28 //	nivasati SarIra-BAjAm stamBa-AkAraH guNEH-badDaH // 6.28 //
   maune śrīmattānāṃ niḥspandadṛśi pravṛddhavibhavānām &	mOne SrImattAnAm niHspanda-dRSi pravRdDa-viBavAnAm &
   bhrūbhaṅgamukhavikāre dhanikānāṃ bhrūyuge viṭādīnām // 6.29 //	BrU-BaFga-muKa-vikAre DanikAnAm BrU-yuge viwa-AdInAm // 6.29 //
   jihvāsu dūtaviduṣāṃ rūpavatāṃ daśanavasanakeśeṣu &	jihvAsu dUta-viduzAm rUpavatAm daSana-vasana-keSezu &
   vaidyānāmoṣṭhapuṭe grīvāyāṃ guṇiniyogigaṇakānām // 6.30 //	vEdyAnAm-ozWa-puwe grIvAyAm guNi-niyogi-gaNakAnAm // 6.30 //
   skandhataṭe subhaṭānāṃ hṛdaye vaṇijāṃ kareṣu śilpavatām &	skanDa-tawe su-BawAnAm hRdaye vaNijAm karezu SilpavatAm &
   galapatrāṅgulibhaṅge chātrāṇāṃ stanataṭeṣu taruṇīnām // 6.31 //	gala-patra-aFguli-BaFge CAtrANAm stana-tawezu taruNInAm // 6.31 //
   udare śrāddhārhāṇāṃ jaṅghāsu ca lekhahārapuruṣāṇām &	udare SrAdDa-arhANAm jaFGAsu ca leKa-hAra-puruzANAm &
   gaṇḍeṣu kuñjarāṇāṃ barhe śikhināṃ gateṣu haṃsānām // 6.32 //	gaNxezu kuQjarANAm barhe SiKinAm gatezu haMsAnAm // 6.32 //
   ityevaṃ madanāmā madāgraho bahuvikāradṛḍhamohaḥ &	iti-evam mada-nAmA mad-AgrahaH bahu-vikAra-dRXa-mohaH &
   aṅge kāṣṭhībhūto vasati sadā sarvabhūtānām // 6.33 //	aFge kAzWIBUtaH vasati sadA sarva-BUtAnAm // 6.33 //
   iti mahākaviśrīkṣemendraviracite kalāvilāse madavarṇananāma ṣaṣṭhaḥ sargaḥ	iti mahAkavi-SrIkzema-indra-viracite kalA-vilAse madavarNana-nAma zazWaH sargaH
   sargaḥ 7: gāyanavarṇanam	sargaH 7: gAyana-varNanam
   artho nāma janānāṃ jīvitamakhilakriyākalāpasya &	arTaH nAma janAnAm jIvitam-aKila-kriyA-kalApasya &
   tamapi haranty atidhūrtāḥ ślakṣṇagalā gāyanā loke // 7.1 //	tam-api haranti ati-DUrtAH SlakzNa-galAH gAyanAH loke // 7.1 //
   niḥśeṣaṃ kamalākarakoṣaṃ jagdhvāpi kumudamāsvādya &	niHSezam kamala-Akara-kozam jagDvA-api kumudam-AsvAdya &
   kṣīṇā gāyanabhṛṅgā mātaṅgapraṇayatāṃ yānti // 7.2 //	kzINAH gAyana-BRFgAH mAtaFga-praNaya-tAm yAnti // 7.2 //
   ghaṭapaṭaśakaṭaskandhā bahuḍimbhā muktakeśakakalāpāḥ &	Gawa-pawa-Sa-kawa-skanDAH bahuximBAH muktakeSaka-kalApAH &
   ete yonipisācā bhūpabhujo gāyanā loke // 7.3 //	ete yoni-pisAcAH BUpa-BujaH gAyanAH loke // 7.3 //
   tamasi varākaś cauro hāhākāreṇa yāti saṃtrastaḥ &	tamasi varAkaH cOraH hAhAkAreNa yAti saMtrastaH &
   gāyanacauraḥ prakaṭaṃ hāhākṛtvaiva harati sarvasvam // 7.4 //	gAyana-cOraH prakawam hAhAkRtvA-eva harati sarva-svam // 7.4 //
   pā pā dha dha ni ni ga ma sā dhā dhā mā mā sa mā sa gā dhā mā &	pA pAH Da Da ni ni ga me sA DA DA mA mA sa mA sa gAH DA mA &
   kṛtvā svarapadapālīṃ gāyanadhūrtāś caranty ete // 7.5 //	kRtvA svara-pada-pAlIm gAyana-DUrtAH caranti ete // 7.5 //
   kuṭilāvartabhrāntaiḥ veṣavikāraiś ca mukhavikāraiś ca &	kuwila-Avarta-BrAntEH veza-vikArEH ca muKa-vikArEH ca &
   gāyati gāyanasaṃgho mardalahastaś ciraṃ maunī // 7.6 //	gAyati gAyana-saMGaH mardala-hastaH ciram mOnI // 7.6 //
   āmantraṇajayaśabdaiḥ pratipadahuṃkāraghargharārāvaiḥ &	AmantraNa-jaya-SabdEH pratipada-huMkAra-GarGara-ArAvEH &
   svayamuktasādhuvādaiḥ antarayati gāyano gītam // 7.7 //	svayamukta-sADu-vAdEH antarayati gAyanaH gItam // 7.7 //
   jalapatite saktukaṇe matsyairbhukte'sti kāpi dharmāptiḥ &	jala-patite saktu-kaNe matsyEH-Bukte-asti kA-api Darma-AptiH &
   gāyanadattāsu paraṃ koṭiṣvapi nāsti phalaleśaḥ // 7.8 //	gAyana-dattAsu param kowizu-api na-asti Pala-leSaH // 7.8 //
   mugdhadhanānāṃ vidhinā ruddhānāmandhakūpakoṣeṣu &	mugDa-DanAnAm viDinA rudDAnAm-anDa-kUpa-kozezu &
   vihito vivṛtamahāsyo gāyananāmā praṇālaughaḥ // 7.9 //	vihitaH vivRta-mahAsyaH gAyana-nAmA praNAla-oGaH // 7.9 //
   naitat prakaṭitadaśanā gāyanadhūrtāḥ sadaiva gāyanti &	na-etat prakawita-daSanAH gAyana-DUrtAH sadA-eva gAyanti &
   ete gatānugatikān hasanti dhūrtā gṛhītārthān // 7.10 //	ete gata-anugatikAn hasanti DUrtAH gRhIta-arTAn // 7.10 //
   prātargāyanadhūrtā bhavanti dhīrāḥ sahārakeyūrāḥ &	prAtar-gAyana-DUrtAH Bavanti DIrAH sa-hAra-keyUrAH &
   madhyāhne dyūtajitā nagnā bhagnā nirādhārāḥ // 7.11 //	maDyAhne dyUta-jitAH nagnAH BagnAH nirADArAH // 7.11 //
   stutivāgurānibaddhaiḥ vacanaśaraiḥ kapaṭakūṭaracanābhiḥ &	stuti-vAgurA-nibadDEH vacana-SarEH kapawa-kUwa-racanABiH &
   gītairgāyanalubdhā mugdhamṛgāṇāṃ haranti sarvasvam // 7.12 //	gItEH-gAyana-lubDAH mugDa-mRgANAm haranti sarva-svam // 7.12 //
   naṣṭasvarapadagītaiḥ kṣaṇena lakṣāni gāyano labdhvā &	nazwa-svara-pada-gItEH kzaNena lakzAni gAyanaH labDvA &
   dāsyāḥ sutena dattaṃ kimiti vadarduḥkhito yāti // 7.13 //	dAsyAH sutena dattam kim-iti vadarduHKitaH yAti // 7.13 //
   varjitasādhudvijavaravṛddhāyāḥ sakalaśokakalitāyāḥ &	varjita-sADu-dvija-vara-vRdDAyAH sakala-Soka-kalitAyAH &
   śāpo'yameva lakṣmyā gāyanabhojyaiva yat satatam // 7.14 //	SApaH-ayam-eva lakzmyA gAyana-Bojya-eva yat satatam // 7.14 //
   devaḥ purā surāṇām adhinātho nāradaṃ cirāyātam &	devaH purA surANAm aDinATaH nAradam cira-AyAtam &
   papraccha lokavṛttaṃ mahītale bhūmipālānām // 7.15 //	papracCa loka-vRttam mahI-tale BUmipAlAnAm // 7.15 //
   so'vadaravanipatīnāṃ jayināṃ bahudānadharmayajñānām &	saH-avadara-vanipatInAm jayinAm bahu-dAna-Darma-yajQAnAm &
   caratā mayā nṛloke surapatiyogyāḥ śriyo dṛṣṭāḥ // 7.16 //	caratA mayA nR-loke surapati-yogyAH SriyaH dRzwAH // 7.16 //
   te tu tvāṃ spardhante vibhavairvaruṇaṃ dhanādhināthaṃ ca &	te tu tvAm sparDante viBavEH-varuNam DanADinATam ca &
   śatamakhasaṃjñāmasakṛd bahutarayajñā hasanty eva // 7.17 //	Sata-maKa-saMjQAm-asakRt bahutara-yajQAH hasanti eva // 7.17 //
   śrutvā tarmunivacanaṃ jātadveṣaḥ śatakratuḥ kopāt &	SrutvA tarmunivacanam jAta-dvezaH SatakratuH kopAt &
   hartuṃ dhanaṃ piśācān visasarja bhuvaṃ narendrāṇām // 7.18 //	hartum Danam piSAcAn visasarja Buvam narendrANAm // 7.18 //
   te gītanāmamantrāḥ surapatidiṣṭāḥ piśācasaṃghātāḥ &	te gIta-nAma-mantrAH surapati-dizwAH piSAca-saMGAtAH &
   hartuṃ sakalanṛpāṇāṃ dhanamakhilaṃ bhūtalaṃ prayayuḥ // 7.19 //	hartum sakala-nRpANAm Danam-aKilam BU-talam prayayuH // 7.19 //
   māyādāsaḥ prathamaṃ ḍambaradāsaś ca vajradāsaś ca &	mAyA-dAsaH praTamam xambara-dAsaH ca vajradAsaH ca &
   jh[kṣ?]ayadāsaluṇṭhadāsau kharaharadāsaḥ prasiddhadāsaś ca // 7.20 //	J[kz?]aya-dAsa-luNWa-dAsO Kara-hara-dAsaH prasidDa-dAsaH ca // 7.20 //
   vāḍavadāsaś cāṣṭau te gatvā martyalokamatibhayadāḥ &	vAxava-dAsaH ca-azwO te gatvA martya-lokam-atiBaya-dAH &
   vivṛtāsyaghorakuharā gāyanasṛṣṭiṃ sasarjurativikaṭām // 7.21 //	vivRta-Asya-Gora-kuharA gAyana-sRzwim sasarjurati-vikawAm // 7.21 //
   yairetairhṛtavibhavā diśi diśi hṛta[?]sakalalokasarvasvāḥ &	yEH-etEH-hRta-viBavAH diSi diSi hRta-[?]-sakala-loka-sarvasvAH &
   yajñādiṣu bhūpatayo jātāḥ śithilodyamāḥ sarve // 7.22 //	yajQa-Adizu BUpatayaH jAtAH SiTila-udyamAH sarve // 7.22 //
   ete hi karṇavivaraiḥ praviśya gītacchalena bhūpānām &	ete hi karNa-vivarEH praviSya gIta=-Calena BUpAnAm &
   sahasā haranti hṛdayaṃ karṇapiśācā mahāghorāḥ // 7.23 //	sahasA haranti hRdayam karNa-piSAcAH mahA-GorAH // 7.23 //
   tasmāreṣāṃ rāṣṭre na dadāti vikāriṇāṃ praveśaṃ yaḥ &	tasmArezAm rAzwre na dadAti vikAriNAm praveSam yaH &
   tasya sakalārthasaṃpadyajñavatī bhūmirādhīnā // 7.24 //	tasya sakala-arTa-saMpad-yajQavatI BUmiH-ADInA // 7.24 //
   naṭanartakacakracarāḥ kuśīlavāścāraṇā viṭāścaiva &	nawa-nartaka-cakra-carAH kuSIlavAH-cAraNAH viwAH-ca-eva &
   aiśvaryaśāliśalabhāḥ caranti tebhyaḥ śriyaṃ rakṣet // 7.25 //	ESvarya-SAli-SalaBAH caranti teByaH Sriyam rakzet // 7.25 //
   gāyanasaṃghasyaikyād uttiṣṭhati gītaniḥsvanaḥ sumahān &	gAyana-saMGasya-EkyAt uttizWati gIta-niHsvanaH su-mahAn &
   asthāne dattāyā lakṣmyā iva saṃbhramākrandaḥ // 7.26 //	asTAne dattAyAH lakzmyAH iva saMBrama-AkrandaH // 7.26 //
   sargaḥ 8	sargaH 8
   tatrāpi hemakārā haraṇakalāyoginaḥ pṛthudhyānāḥ &	tatra-api hemakArAH haraNa-kalA-yoginaH pRTuDyAnAH &
   ye dhāmni bahulalakṣmyāḥ śūnyatvaṃ darśayanty eva // 8.1 //	ye DAmni bahula-lakzmyAH SUnya-tvam darSayanti eva // 8.1 //
   sāraṃ sakaladhanānāṃ saṃpatsu vibhūṣaṇaṃ vipadi rakṣā &	sAram sakala-DanAnAm saMpatsu viBUzaNam vipadi rakzA &
   ete haranti pāpāḥḷ satataṃ tejaḥ paraṃ hema // 8.2 //	ete haranti pApAH? satatam tejaH param hema // 8.2 //
   sahasaiva dūṣayanti sparśena suvarṇamupahatacchāyām &	sahasA-eva dUzayanti sparSena suvarNam-upahata=-CAyAm &
   nityāśucayaḥ pāpāḥ caṇḍālā hemakārāś ca // 8.3 //	nitya-aSucayaH pApAH caNxAlAH hemakArAH ca // 8.3 //
   masṛṇakaṣāśmani nikaṣo mandarucikramagatā kalā teṣām &	masRNa-kaza-aSmani nikazaH manda-ruci-krama-gatA kalA tezAm &
   yeṣāṃ paruṣakaṣāśmani vikrayakāle'pi lābhakalā // 8.4 //	yezAm paruza-kaza-aSmani vikraya-kAle-api lABa-kalA // 8.4 //
   sopasnehaḥ svedyaḥ sikthakamudro'pi bālukāprāyaḥ &	sa-upasnehaH svedyaH sikTakamudraH-api bAlukA-prAyaH &
   soṣmā ca yuktibhedāt tulopalānāṃ kalāḥ pañca // 8.5 //	sa-UzmA ca yukti-BedAt tulA-upalAnAm kalAH paQca // 8.5 //
   dvipuṭā sphoṭavipākā suvarṇarasapāyinī sutāmrakalā &	dvi-puwA sPowa-vipAkA suvarNa-rasa-pAyinI su-tAmra-kalA &
   sīsamalakācacūrṇagrahaṇaparā ṣaṭkalā mūṣā // 8.6 //	sIsa-mala-kAca-cUrNa-grahaNa-parA zaz-kalA mUzA // 8.6 //
   vakramukhī viṣamapuṭā suṣiratalā nyastapāradā mṛdvī &	vakra-muKI vizamapuwA suzira-talA nyasta-pAradA mRdvI &
   pakṣakaṭā granthimatī sikthakalā bahuguṇā puronamrā // 8.7 //	pakzakawA granTimatI sikTa-kalA bahu-guNA puronamrAH // 8.7 //
   vātabhrāntā tanvī gurvī vā paruṣavātadhṛtacūrṇā &	vAta-BrAntA tanvI gurvI vA paruza-vAta-DRta-cUrNAH &
   nirjīvanā sajīvā ṣoḍaśa hemnastulāsu kalāḥ // 8.8 //	nirjIvanA sa-jIvA zoxaSa hemnaH-tulAsu kalAH // 8.8 //
   mandaḥ sāvego vā madhyacchinnaḥ saśabdlphūtkāraḥ &	mandaH sa-AvegaH vA maDya=-CinnaH sa-SabdlPUtkAraH &
   pātī śīkarakārī phūtkāraḥ ṣaṭkalāsteṣām // 8.9 //	pAtI SIkara-kArI PUtkAraH zaz-kalAH-tezAm // 8.9 //
   jvālāvalayī dhūmo visphoṭī mandakaḥ sphuliṅgī ca &	jvAlA-valayI DUmaH visPowI mandakaH sPuliFgI ca &
   pūrvadhṛtatāmracūrṇas teṣāṃ api ṣaṭkalo vahniḥ // 8.10 //	pUrva-DRta-tAmra-cUrNaH tezAm api zaz-kalaH vahniH // 8.10 //
   praśnaḥ kathā vicitrā kaṇḍūyanamaṃśukāntarākṛṣṭiḥ &	praSnaH kaTA vicitrA kaNxUyanam-aMSuka-antara-AkRzwiH &
   dinavelārkanirīkṣaṇamatihāso makṣikākṣepaḥ // 8.11 //	dina-vela-arka-nirIkzaNam-atihAsaH makzikAkzepaH // 8.11 //
   kautukadarśanamasakṛtsvajanakaliḥ salilapātrabhaṅgaśca &	kOtuka-darSanam-asakRt-sva-jana-kaliH salila-pAtra-BaFgaH-ca &
   bahirapi gamanaṃ bahuśo dvādaśa ceṣṭākalās teṣām // 8.12 //	bahis-api gamanam bahuSas dvAdaSa cezwAkalAH tezAm // 8.12 //
   ghaṭitasyopari pākaḥ kṛtrimavarṇaprakāśanotkarṣī &	Gawitasya-upari pAkaH kRtrima-varNa-prakASana-utkarzI &
   tanugomayāgnimadhye lavaṇakṣārānulepena // 8.13 //	tanu-gomaya-agni-maDye lavaNa-kzAra-anulepena // 8.13 //
   sāmānyalohapātrādbhūminyaste'pi kāntalohatale &	sAmAnya-loha-pAtrAt-BUmi-nyaste-api kAnta-loha-tale &
   dhāvati vadanena tulā riktāpi muhuḥ supūrṇeva // 8.14 //	DAvati vadanena tulA riktA-api muhur su-pUrNA-iva // 8.14 //
   pratibaddhe jatuyogye prakṣiptanighūḍhakanakakaṇam &	pratibadDe jatu-yogye prakzipta-niGUXa-kanaka-kaNam &
   tulitaṃ pūraṇakāle sukhena hartuṃ samāyāti // 8.15 //	tulitam pUraNa-kAle suKena hartum samAyAti // 8.15 //
   ujjvalane'pi ca teṣāṃ pātanamatisukaramaśmakāle ca &	ujjvalane-api ca tezAm pAtanam-ati-sukaram-aSma-kAle ca &
   sadṛśavicitrābharaṇe parivartanalāghavaprasāraśca // 8.16 //	sadRSa-vicitra-ABaraNe parivartana-lAGava-prasAraH-ca // 8.16 //
   pūrṇādāne ghaṭane nekṣā māṣārpaṇaṃ prabhāyogaḥ &	pUrNa-AdAne Gawane na-IkzAH mAza-arpaNam praBA-yogaH &
   kālāharaṇavināśaḥ pratipūraṇayācanaṃ bahuśleṣaḥ // 8.17 //	kAla-AharaNa-vinASaH pratipUraNa-yAcanam bahu-SlezaH // 8.17 //
   ekādaśa yuktikālasteṣāmetāḥ samāsena &	ekAdaSa yukti-kAlaH-tezAm-etAH samAsena &
   ekaiva kalā mahatī niśi gamanaṃ sarvamādāya // 8.18 //	ekA-eva kalA mahatI niSi gamanam sarvam-AdAya // 8.18 //
   etā hemakārāṇāṃ vicāralabhyāḥ kalāścatuḥṣaṣṭiḥ &	etAH hemakArANAm vicAra-laByAH kalAH-catuHzazwiH &
   anyā gūḍhāśca kalāḥ sahasranetro'pi no vetti // 8.19 //	anyAH gUXAH-ca kalAH sahasra-netraH-api naH vetti // 8.19 //
   meruḥ sthito'tidūre manuṣyabhūmiṃ cirātparityajya &	meruH sTitaH-ati-dUre manuzya-BUmim cirAt-parityajya &
   bhīto'vaśyaṃ cauryādghorāṇāṃ hemakārāṇām // 8.20 //	BItaH-avaSyam cOryAt-GorANAm hemakArANAm // 8.20 //
   kanakaśilāśatasaṃdhiprasṛtamahāvivarakoṭisaṃghātaiḥ &	kanaka-SilA-Sata-saMDi-prasRta-mahA-vivara-kowi-saMGAtEH &
   utkīrṇanikhilaśikharaḥ purā kṛto mūṣakairmeruḥ // 8.21 //	utkIrNa-niKila-SiKaraH purA kRtaH mUzakEH-meruH // 8.21 //
   tatrākhilākhusenānikhātanakharāvalekhanotkhātaiḥ &	tatra-aKila-AKu-senA-niKAta-naKara-ava-leKana-utKAtEH &
   śithilitamūlaḥ sahasā babhūva meruḥ purā niyatam // 8.22 //	SiTilita-mUlaH sahasA baBUva meruH purA niyatam // 8.22 //
   mūṣakanakharotkhātaḥ sumeruruccaistarāṃ śuśubhe &	mUzaka-naKara-utKAtaH sumeruH-uccEstarAm SuSuBe &
   uddhatasuvarṇadhūlīpaṭalaiḥ kapilā bahuḥ kakubhaḥ // 8.23 //	udData-suvarNa-DUlI-pawalEH kapilAH bahuH kakuBaH // 8.23 //
   tasmiñjarjaraśikhare vivarodaradalitakanakakūṭataṭe &	tasmin-jarjara-SiKare vivara-udara-dalita-kanaka-kUwa-tawe &
   kalpāntāgamaśaṅkābhayamāvirabhūdamartyānām // 8.24 //	kalpa-anta-Agama-SaFkA-Bayam-AviraBUt-amartyAnAm // 8.24 //
   āha ca divyadṛśā tadvilokya sarvaṃ surānāthāgastyaḥ &	Aha ca divya-dRSA tad-vilokya sarvam surAnATa-agastyaH &
   ete te brahmaghnā niśācārāstridaśasaṃgare nihatāḥ // 8.25 //	ete te brahma-GnAH niSAcArAH-tridaSa-saMgare nihatAH // 8.25 //
   jātā mūṣakarūpā merunipāte kṛtārambhāḥ &	jAtAH mUzaka-rUpAH meru-nipAte kRta-AramBAH &
   vadhyāḥ punarapi bhavatāmāśramabhaṅgān munīnāṃ ca // 8.26 //	vaDyAH punar-api BavatAm-ASrama-BaFgAt munInAm ca // 8.26 //
   śrutvaitanmunivacanaṃ dhūmena bilāvalīṃ samāpūrya &	SrutvA-etat-muni-vacanam DUmena bila-AvalIm samApUrya &
   śāpena pūrvadagdhāñjagdhustridaśā mahāmūṣān // 8.27 //	SApena pUrva-dagDAn-jagDuH-tridaSAH mahA-mUzAn // 8.27 //
   ete ta eva mūṣāḥ suvarṇkārāḥ kṣitau punarjātāḥ &	ete te eva mUzAH suvarNkArAH kzitO punar-jAtAH &
   janmābhyāsādaniśaṃ kāñcanacūrṇaṃ nikarṣanti // 8.28 //	janma-aByAsAt-aniSam kAQcana-cUrNam nikarzanti // 8.28 //
   tasmānmahīpatīnāmasaṃbhave garadacoradasyūnām &	tasmAt-mahIpatInAm-asaMBave garada-ca-ura-dasyUnAm &
   ekaḥ suvarṇakāro nigrāhyaḥ sarvathā nityam // 8.29 //	ekaH suvarNakAraH nigrAhyaH sarvaTA nityam // 8.29 //
   sargaḥ 9: nānādhūrtavarṇanam	sargaH 9: nAnA-DUrta-varNanam
   vāñcakamāyā mahatī mahītale jaladhimekhale nikhile &	vAQcaka-mAyA mahatI mahI-tale jalaDi-meKale niKile &
   naṣṭadhiyāṃ matsyānāṃ jālālī dhīvarairvihitā // 9.1 //	nazwa-DiyAm matsyAnAm jAlAlI DIvarEH-vihitAH // 9.1 //
   sarvasvameva paramaṃ prāṇā yeṣāṃ kṛte prayatno'yam &	sarva-svam-eva paramam prANAH yezAm kRte prayatnaH-ayam &
   vaidyā vedyāḥ satataṃ yeṣāṃ haste sthitāste'pi // 9.2 //	vEdyAH vedyAH satatam yezAm haste sTitAH-te-api // 9.2 //
   ete hi dehadāhād virahā iva duḥsahā bhiṣajaḥ &	ete hi deha-dAhAt virahAH iva duHsahAH BizajaH &
   grīṣmadivasā ivogrā bahutṛṣṇaḥ śoṣayanty eva // 9.3 //	grIzma-divasAH iva-ugrAH bahu-tRzNaH Sozayanti eva // 9.3 //
   vividhauṣadhaparivatairyogaiḥ jijñāsayā svavidyāyāḥ &	viviDa-OzaDa-parivatEH-yogEH jijQAsayA sva-vidyAyAH &
   hatvā nṛṇāṃ sahasraṃ paścādvaidyo bhavetsiddhaḥ // 9.4 //	hatvA nRNAm sahasram paScAt-vEdyaH Bavet-sidDaH // 9.4 //
   vinyasya rāśicakraṃ grahacintāṃ nāṭayarmukhavikāraiḥ &	vinyasya rASi-cakram graha-cintAm nAwayarmuKa-vikArEH &
   anuvadati cirārgaṇako yat kiṃcit prāśnikenoktam // 9.5 //	anuvadati cirArgaNakaH yat kiMcid prASnikena-uktam // 9.5 //
   gaṇayati gagane gaṇakaḥ candreṇa samāgamaṃ viśākhāyāḥ &	gaNayati gagane gaNakaH candreNa samAgamam viSAKAyAH &
   vividhabhujaṃgakrīḍāsaktāṃ gṛhiṇīṃ na jānāti // 9.6 //	viviDa-BujaMga-krIxA-saktAm gRhiNIm na jAnAti // 9.6 //
   prathamaṃ svavittamakhilaṃ kanakārthī bhasmasāt kṛtvā &	praTamam sva-vittam-aKilam kanaka-arTI BasmasAt kRtvA &
   paścāt sadhanānrasikān vināśayaty eṣa varṇikānipunaḥ // 9.7 //	paScAt sa-DanAn-rasikAn vinASayati eza varNikA-nipunar // 9.7 //
   śatavedhī siddho me sahasravedhī raso'pi niryātaḥ &	Sata-veDI sidDaH me sahasra-veDI rasaH-api niryAtaH &
   iti vadati dhātuvādī nagno malinaḥ kṛśo rūkṣaḥ // 9.8 //	iti vadati DAtuvAdI nagnaH malinaH kRSaH rUkzaH // 9.8 //
   tāmraghaṭopamaśīrṣo dhūrto hi rasāyanī jarājīrṇaḥ &	tAmra-Gawopama-SIrzaH DUrtaH hi rasAyanI jarA-jIrNaH &
   keśotpādanakathayā khalvāṭāneva muṣṇāti // 9.9 //	keSa-utpAdana-kaTayA Kalu-AwAn-eva muzNAti // 9.9 //
   prahlādanaśucitārakaśambararamaṇījane 'pi baddhāśaḥ &	prahlAdana-Suci-tAraka-Sambara-ramaNI-jane api badDa-ASaH &
   bilvādibhiratikāmī hutvā dhūmāndhatāmeti // 9.10 //	bilvAdiBiH-ati-kAmI hutvA DUma-anDatAma-iti // 9.10 //
   khecaryaḥ sukhasādhyā yatnādyadi labhyate nabhaḥkusumam &	KecaryaH suKa-sADyAH yatnAt-yadi laByate naBaH-kusumam &
   uktāḥ prayogavidbhiḥ maśakāsthiṣu siddhayo bahudhā // 9.11 //	uktAH prayoga-vidBiH maSaka-asTizu sidDayaH bahuDA // 9.11 //
   kṛṣṇāśvaśakṛdvṛtyā paśyati gagane surendrabhavanāni &	kRzNa-aSva-SakRt-vRtyA paSyati gagane sura-indra-BavanAni &
   maṇḍūkavasālipto bhavati pumārvallabho'psarasām // 9.12 //	maNxUka-vasA-liptaH Bavati pumArvallaBaH-apsarasAm // 9.12 //
   ity uktvā punarāśāṃ diśi diśi vilasanti dhūrtasaṃghātāḥ &	iti uktvA punar-ASAm diSi diSi vilasanti DUrta-saMGAtAH &
   yairvividhasiddhilubdhāḥ kṣaiptāḥ śataśo narāḥ śvabhre // 9.13 //	yEH-viviDa-sidDi-lubDAH kzEptAH SataSas narAH SvaBre // 9.13 //
   vaśyākarṣaṇayogī pathi pathi rakṣāṃ dadāti nārīṇām &	vaSya-AkarzaNa-yogI paTi paTi rakzAm dadAti nArINAm &
   ratikāmatantramūlaṃ mūlaṃ mantraṃ na jānāti // 9.14 //	rati-kAma-tantra-mUlam mUlam mantram na jAnAti // 9.14 //
   bahavo rathyāguravo laghudīkṣāḥ svalpayogamutpādya &	bahavaH raTyA-guravaH laGu-dIkzAH su-alpa-yogam-utpAdya &
   vyādhā iva vardhante mugdhānāṃ draviṇadāraharāḥ // 9.15 //	vyADAH iva varDante mugDAnAm draviNa-dAra-harAH // 9.15 //
   hastasthā dhanarekhā vipulatarāsyā patiś ca calacittaḥ &	hasta-sTA Dana-reKA vipulatara-AsyA patiH ca cala-cittaH &
   mṛdnāti kulavadhūnām ity uktvā kamalakomalaṃ pāṇim // 9.16 //	mRdnAti kula-vaDUnAm iti uktvA kamala-komalam pANim // 9.16 //
   baddhe'ṅguṣṭhe salile paśyati vividhaṃ janabhramaṃ kanyā &	badDe-aFguzWe salile paSyati viviDam jana-Bramam kanyA &
   na prāpyate ca coro moho'sāv indrajālasya // 9.17 //	na prApyate ca coraH mohaH-asO indrajAlasya // 9.17 //
   khādati pibati ca dhūrtaḥ pralāpakārī nṛṇāṃ talāghātaiḥ &	KAdati pibati ca DUrtaH pralApa-kArI nRNAm tala-AGAtEH &
   ceṭāveśaṃ kṛtvā nirmantrakṣudradhūpena // 9.18 //	cewAveSam kRtvA nirmantra-kzudra-DUpena // 9.18 //
   kakṣapuṭe nāgārjunalikhitā yuktir vidhīyatāṃ dhūpe &	kakza-puwe nAgArjuna-liKitA yuktiH viDIyatAm DUpe &
   yo hartuṃ mohāditi dhūrto'gnau kṣipati paravittam // 9.19 //	yaH hartum mohAt-iti DUrtaH-agnO kzipati para-vittam // 9.19 //
   yakṣīputrāś corā vijñeyāḥ kūṭadhūpakartāraḥ &	yakzI-putrAH corAH vijQeyAH kUwaDUpa-kartAraH &
   yeṣāṃ pratyakṣaphalaṃ dārirdyaṃ rājabhaṅgaś ca // 9.20 //	yezAm pratyakza-Palam dArirdyam rAja-BaFgaH ca // 9.20 //
   bahutaradhanena vaṇijā putrī sā putravargṛhītaiva &	bahutara-Danena vaNijA putrI sA putra-vargRhItA-eva &
   madadhīneti kathābhiḥ kanyārthaṃ bhujyate dhūrtaḥ // 9.21 //	mad-aDIna-iti kaTABiH kanyA-arTam Bujyate DUrtaH // 9.21 //
   cintyaḥ sveṅitavādī marmajño hṛdayacaura evāsau &	cintyaH sveFita-vAdI marma-jQaH hRdaya-cOraH eva-asO &
   tiṣṭhati paraprayukto mithyābadhiro'thavā mūkaḥ // 9.22 //	tizWati para-prayuktaH miTyA-baDiraH-aTavA mUkaH // 9.22 //
   bhasmasmerā veśyā vṛddhāḥ śramaṇāḥ sadaivatā gaṇikāḥ &	BasmasmerAH veSyAH vRdDAH SramaNAH sa-dEvatAH gaNikAH &
   etāḥ kulanārīṇāṃ caranti dhanaśīlahāriṇyaḥ // 9.23 //	etAH kula-nArINAm caranti Dana-SIla-hAriNyaH // 9.23 //
   vidhavā taruṇī sadhanā vāñcati divyaṃ bhavadvidhaṃ ramaṇam &	viDavA taruNI sa-DanAH vAQcati divyam BavadviDam ramaNam &
   dhūrto jaḍamity uktvā sarvasvaṃ tasya bhakṣayati // 9.24 //	DUrtaH jaxam-iti uktvA sarva-svam tasya Bakzayati // 9.24 //
   pratyahavetanayuktāḥ karmasu ye kāryśilpino dhūrtāḥ &	pratyahavetana-yuktAH karmasu ye kAri-SilpinaH DUrtAH &
   vilasantikarmavighnaiḥ vijñeyāḥ kālacaurāste // 9.25 //	vilasanti-karma-viGnEH vijQeyAH kAla-cOrAH-te // 9.25 //
   akṣavyājairvividhaiḥ gaṇanahastādilāghavair nipuṇāḥ &	akza-vyAjEH-viviDEH gaNana-hasta-Adi-lAGavEH nipuNAH &
   dhūrtāś caranti gūḍhaṃ prasiddhakitavā videśeṣu // 9.26 //	DUrtAH caranti gUXam prasidDakitavAH videSezu // 9.26 //
   bhojanamātrotpattiḥ bahuvyayo dyūtamadyaveśyābhiḥ &	Bojana-mAtra-utpattiH bahu-vyayaH dyUta-madya-veSyABiH &
   vijñeyo gṛhacauro bandhujano veśmadāso vā // 9.27 //	vijQeyaH gRha-cOraH banDu-janaH veSma-dAsaH vA // 9.27 //
   kṛtakaṃ śāstramasatyaṃ sākṣārdṛṣṭaś ca kena paralokaḥ &	kRtakam SAstram-asatyam sAkzArdRzwaH ca kena para-lokaH &
   iti vadati yaḥ sa śaṅkyo niraṅkuśo mattamātaṅgaḥ // 9.28 //	iti vadati yaH sa SaFkyaH niraFkuSaH matta-mAtaFgaH // 9.28 //
   bahulābhalubdhamanasāṃ haranti ye duḥsahena lābhena &	bahu-lABa-lubDa-manasAm haranti ye duHsahena lABena &
   ṛṇadhanamadhikavidagdhā vijñeyā lābhacorāste // 9.29 //	RNa-Danam-aDika-vidagDAH vijQeyAH lABa-corAH-te // 9.29 //
   adhikaraṇāmbudhimadhye jvalanti vaḍavāgnayaḥ satatabhakṣāḥ &	aDikaraNa-ambuDi-maDye jvalanti vaxavAgnayaH satata-BakzAH &
   janadhanaghanamanaso ye bhaṭṭākhyā nyāyacorāste // 9.30 //	jana-Dana-Gana-manasaH ye BawwA-AKyAH nyAya-corAH-te // 9.30 //
   vibhavāmbhoruhamadhupā duḥsahavipadanilavegavimukhā ye &	viBava-amBoruha-maDupAH duHsaha-vipada-nila-vega-vimuKAH ye &
   suhṛdaste sukhacaurāḥ caranti lakṣmīlatāhūtāḥ // 9.31 //	suhRdaH-te suKa-cOrAH caranti lakzmI-latA-AhUtAH // 9.31 //
   yadyat kiṃcirapūrvaṃ paricaritaṃ kalpanādasaṃbaddham &	yat-yat kiMcira-pUrvam paricaritam kalpanAda-saMbadDam &
   varṇayati harṣakārī bahuvacanaḥ karṇacauro'sau // 9.32 //	varNayati harza-kArI bahuvacanaH karNa-cOraH-asO // 9.32 //
   doṣeṣu guṇastutibhiḥ śraddhāmutpādya caturavacanā ye &	dozezu guNa-stutiBiH SradDAm-utpAdya catura-vacanAH ye &
   kurvantyabhinavasṛṣṭiṃ sthiticaurāste nirācārāḥ // 9.33 //	kurvanti-aBinava-sRzwim sTiti-cOrAH-te nirAcArAH // 9.33 //
   ātmaguṇakhyātiparāḥ paraguṇamācchādya vipulayatnena &	Atma-guNa-KyAti-parAH para-guNam-AcCAdya vipula-yatnena &
   prabhavanti paramadhūrtā guṇacaurāste vimūḍhahṛdayeṣu // 9.34 //	praBavanti parama-DUrtAH guNa-cOrAH-te vimUXa-hRdayezu // 9.34 //
   vallabhatāmupayātāḥ paravāllabhyaṃ vicitrapaiśunyaiḥ &	vallaBa-tAm-upayAtAH paravAt-laByam vicitra-pESunyEH &
   ye nāśayanti dhūrtā mātsaryārvṛtticaurāste // 9.35 //	ye nASayanti DUrtAH mAtsaryArvRtti-cOrAH-te // 9.35 //
   śamadamabhaktivihīnas tīvravratadurgrahagrastaḥ &	Sama-dama-Bakti-vihInaH tIvra-vrata-durgraha-grastaH &
   abhibhavati pratipattyā sādhujanaṃ kīrticauro'sau // 9.36 //	aBiBavati pratipattyA sADu-janam kIrti-cOraH-asO // 9.36 //
   deśāntarasaṃbhavibhiḥ bhogavarairvarṇanāramyaiḥ &	deSa-antara-saMBaviBiH Boga-varEH-varNanA-ramyEH &
   ye'pi nayanti videśaṃ paśusadṛśārdeśacaurāste // 9.37 //	ye-api nayanti videSam paSu-sadRSArdeSa-cOrAH-te // 9.37 //
   nānāhāsavikāraiḥ bahuvaidagdhyaiḥ sanamavaicirtyaḥ &	nAnA-hAsa-vikArEH bahu-vEdagDyEH sanama-vEcirtyaH &
   ramayati divasamaśeṣaṃ prakṛtivyāpāracauro' sau // 9.38 //	ramayati divasam-aSezam prakRti-vyApAra-cOraH-a sO // 9.38 //
   bhakṣaitanijabahuvibhavāḥ paravibhavakṣapaṇadīkṣaitāḥ paścāt &	Bakza-eta-nija-bahu-viBavAH para-viBava-kzapaNa-dIkzA-etAH paScAt &
   aniśaṃ veśyāveśastutimukharamukhā viṭāś cintyāḥ // 9.39 //	aniSam veSyA-veSa-stuti-muKara-muKAH viwAH cintyAH // 9.39 //
   atiśucitayā na vittaṃ gṛhṇāti karoti cāgryamadhikāram &	ati-Suci-tayA na vittam gRhNAti karoti ca-agryam-aDikAram &
   yo niyamasalilamatsyaḥ parihāryo niḥspṛhaniyogī // 9.40 //	yaH niyama-salila-matsyaH parihAryaH niHspRha-niyogI // 9.40 //
   rathyāvaṇijaḥ pāpāḥ svayametya gṛheṣu yatprayacchanti &	raTyA-vaNijaH pApAH svayam-etya gRhezu yat-prayacCanti &
   tatsvakarārpitamakhilaṃ bhavati paraṃ kācaśakalamapi // 9.41 //	tad-sva-kara-arpitam-aKilam Bavati param kAca-Sakalam-api // 9.41 //
   chandānuvartino ye śvabhrāpāte'pi sādhuvādaparāḥ &	Canda-anuvartinaH ye SvaBra-ApAte-api sADuvAda-parAH &
   sarvasvahāriṇaste madhurā viṣavdviśantyantaḥ // 9.42 //	sarva-sva-hAriNaH-te maDurAH viza-vdviSanti-antar // 9.42 //
   tava narapatiḥ prasādī guṇagaṇanaparaḥ paraṃ vijane &	tava narapatiH prasAdI guNa-gaNana-paraH param vijane &
   uktveti rājadāsaiḥ sevakalokaḥ sadā muṣitaḥ // 9.43 //	uktvA-iti rAja-dAsEH sevaka-lokaH sadA muzitaH // 9.43 //
   svapne mayābjahastāḷdṛṣṭā śrīstvadgṛhaṃ praviṣṭā sā &	svapne mayA-abja-hastA?-dRzwA SrIH-tvad-gRham pravizwA sA &
   māsopaviṣṭatuṣṭā devī śrīḥ sādarā prāha // 9.44 //	mAsa-upavizwa-tuzwA devI SrIH sAdarA prAha // 9.44 //
   madbhaktaste dāsyati sarvaṃ tattvaṃ mayā labdhaḥ &	mad-BaktaH-te dAsyati sarvam tattvam mayA labDaH &
   ityuktvā saralāṇāṃ vilasanti gṛhe gṛhe dhūrtāḥ // 9.45 //	iti-uktvA saralANAm vilasanti gRhe gRhe DUrtAH // 9.45 //
   puraviplavanagarodayayajñavivāhotsavādijanasaṃghe &	pura-viplava-nagara-udaya-yajQa-vivAha-utsava-Adi-jana-saMGe &
   praviśanti bandhuveṣāḥ pare'pi sarvāpahārāya // 9.46 //	praviSanti banDu-vezAH pare-api sarva-apahArAya // 9.46 //
   parijanapānāvasare pibati na madyaṃ niśāsu jāgarti &	parijana-pAna-avasare pibati na madyam niSAsu jAgarti &
   dhyānaparaḥ sevārthī kimapi ca kartuṃ kṛtodyogaḥ // 9.47 //	DyAna-paraH sevA-arTI kim-api ca kartum kRta-udyogaH // 9.47 //
   na dadāti prativacanaṃ dadāti vā gadgadākṣarairviṣamam &	na dadAti prativacanam dadAti vA gadgada-akzarEH-vizamam &
   naṣṭamukhaḥ socchvāsaḥ pravepate tatkṣaṇaṃ coraḥ // 9.48 //	nazwa-muKaH sa-ucCvAsaH pravepate tad-kzaNam coraH // 9.48 //
   yaścādhikapariśuddhiṃ prārthayate raṭati yaśca sāṭopah &	yaH-ca-aDika-pariSudDim prArTayate rawati yaH-ca sa-Awopam &
   ghorāpahnavakārī śaṅkāyatanaṃ sa pāpaḥ syāt // 9.49 //	Gora-apahnava-kArI SaFkA-Ayatanam sa pApaH syAt // 9.49 //
   pratyakṣe'pi parokṣe kṛtamakṛtaṃ kathitamapyanuktaṃ ca &	pratyakze-api parokze kRtam-akRtam kaTitam-api-anuktam ca &
   yaḥ kurute nirvikṛtiḥ sa paraṃ puṃsāṃ bhayasthānam // 9.50 //	yaH kurute nirvikRtiH sa param puMsAm Baya-sTAnam // 9.50 //
   kṛtakṛtakamugdhabhāvaḥ ṣaṇḍha iva strīsvabhāvasaṃlāpaḥ &	kRta-kRtaka-mugDa-BAvaH zaNXaH iva strI-svaBAva-saMlApaH &
   vicarati yaḥ strīmadhye sa kāmadevo gṛhe dhūrtaḥ // 9.51 //	vicarati yaH strI-maDye sa kAmadevaH gRhe DUrtaH // 9.51 //
   satatamadhomukhadṛṣṭiḥ koṣagṛhe mūṣakaścintyaḥ &	satatam-aDomuKa-dRzwiH koza-gRhe mUzakaH-cintyaH &
   vilikhankoṣaniyuktaḥ koṣagṛhe mūṣakaścintyaḥ // 9.52 //	viliKan-koza-niyuktaH koza-gRhe mUzakaH-cintyaH // 9.52 //
   tiṣṭhati yaḥ sakaladinaṃ gṛhadāsaḥ prītaveśmabhavaneṣu &	tizWati yaH sakala-dinam gRha-dAsaH prIta-veSma-Bavanezu &
   gṛhadīrghakathāḥ kathayansa caraḥ sarvātmanā tyājyaḥ // 9.53 //	gRha-dIrGa-kaTAH kaTayan-sa caraH sarva-AtmanA tyAjyaH // 9.53 //
   nindye bahudaṇḍārhe karmaṇi yaḥ sarvathā pratārayati &	nindye bahu-daNxa-arhe karmaNi yaH sarvaTA pratArayati &
   ājīvabhītibhojyastena nibaddhaḥ sthiro rāśih // 9.54 //	AjIva-BIti-BojyaH-tena nibadDaH sTiraH rASih // 9.54 //
   dṛṣṭvā guhyamaśeṣaṃ tasya rahasyaṃ ca līlayā labdhvā &	dRzwvA guhyam-aSezam tasya rahasyam ca lIlayA labDvA &
   dhūrtena mugdhlokastena śilāpaṭṭake likhitaḥ // 9.55 //	DUrtena mugDlokaH-tena SilA-pawwake liKitaH // 9.55 //
   rājaviruddhaṃ dravyaṃ rūpaṃ vā kūṭalekhyamanyadvā &	rAja-virudDam dravyam rUpam vA kUwa-leKyam-anyat-vA &
   niḥkṣipya yātyalakṣyaṃ dhūrto dhanināṃ vināśāya // 9.56 //	niHkzipya yAti-alakzyam DUrtaH DaninAm vinASAya // 9.56 //
   kṣudraḥ kṣīno'pi gṛhe labdhāsvādaḥ kṛto dhanairyena &	kzudraH kzInaH-api gRhe labDa-AsvAdaH kRtaH DanEH-yena &
   śastraviṣapāśahastaḥ sa pāśahasto dhṛtastena // 9.57 //	Sastra-viza-pASa-hastaH sa pASa-hastaH DRtaH-tena // 9.57 //
   lajjādhanaḥ kulīnaḥ saṃbhāvitaśuddhaśīlamaryādah &	lajjA-DanaH kulInaH saMBAvita-SudDa-SIla-maryAdah &
   nārīkriyate dhūrtaiḥ prāyeṇa sagarbhanārībhiḥ // 9.58 //	nArIkriyate DUrtEH prAyeNa sa-garBa-nArIBiH // 9.58 //
   dṛṣṭābhiradṛṣṭābhiḥ krūrābhiḥ kṛtakavacanamudrābhiḥ &	dRzwABiH-adRzwABiH krUrABiH kRtaka-vacana-mudrABiH &
   dhūrto muṣṇāti vadhūṃ mugdhāṃ viproṣite patyau // 9.59 //	DUrtaH muzNAti vaDUm mugDAm viprozite patyO // 9.59 //
   sajane'pi sādhuveṣā vidhṛtābharaṇāśca helayā dhūrtāḥ &	sa-jane-api sADu-vezAH viDRta-ABaraNAH-ca helayA DUrtAH &
   dhīrā haranti sakalaṃ dṛṣṭe hāso'nyathāḷlābhaḥ // 9.60 //	DIrAH haranti sakalam dRzwe hAsaH-anyaTA-a?lABaH // 9.60 //
   deśe kṛtvā sphīte kumbhadhano ḍambarairgṛhaṃ pūrṇam &	deSe kRtvA sPIte kumBa-DanaH xambarEH-gRham pUrNam &
   niḥkṣepalakṣahārī varṣeṇa palāyate dhūrtaḥ // 9.61 //	niHkzepa-lakza-hArI varzeNa palAyate DUrtaH // 9.61 //
   śucitarakanakavibhūṣaṇatanuvastrāḥ saṃbhrameṇa pūjyante &	Sucitara-kanaka-viBUzaNa-tanu-vastrAH saMBrameNa pUjyante &
   ripubhagnarājaputravyājena gṛhe gṛhe dhūrtāḥ // 9.62 //	ripu-Bagna-rAja-putra-vyAjena gRhe gRhe DUrtAH // 9.62 //
   ādāya devavṛṣabhaṃ puṇyaṃ chāgaṃ dhūrtavikrītaṃ &	AdAya deva-vRzaBam puNyam CAgam DUrta-vikrItam &
   mugdhasya duḥkhapākaḥ samarghalābhodito harṣaḥ // 9.63 //	mugDasya duHKa-pAkaH samarGa-lABa-uditaH harzaH // 9.63 //
   sādhikṣepatyāgo mahatāṃ saṃpatsu yaḥ kṛtāsūyaḥ &	sa-aDikzepa-tyAgaH mahatAm saMpatsu yaH kRta-asUyaH &
   tasmai bhayena vittaṃ rikto 'pi dadāti yatnena // 9.64 //	tasmE Bayena vittam riktaH api dadAti yatnena // 9.64 //
   niḥsārabhūrjasāraiḥ kṛtvā yuktaṃ mahāsārtham &	niHsAra-BUrja-sArEH kRtvA yuktam mahA-sArTam &
   dhūrto diśi diśi viṃcarandhanikasahasrāṇi muṣṇāti // 9.65 //	DUrtaH diSi diSi viMcaran-Danika-sahasrANi muzNAti // 9.65 //
   dhūrto vasanvideśeṣūddiśya surāpagāgayāyātrām &	DUrtaH vasan-videSezu-uddiSya surApagAgayAyAtrAm &
   mṛtabandhūnāmārthe draviṇaṃ gṛhṇāti mugdhebhyaḥ // 9.66 //	mRta-banDU-nAma-arTe draviNam gRhNAti mugDeByaH // 9.66 //
   muṣṇāti sārtharamaṇī śāṭīmādāya nidrayā mugdhān &	muzNAti sArTa-ramaNI SAwIm-AdAya nidrayA mugDAn &
   dhūrtena kūṭarūpaṃ dattvā niśi vañcyate sāpi // 9.67 //	DUrtena kUwa-rUpam dattvA niSi vaQcyate sA-api // 9.67 //
   badhiraṃ vāḷmūkaṃ vāḷvaṇijaṃ niḥkṣipya bhāṇḍaśālāyām &	baDiram vA?mUkam vA?vaNijam niHkzipya BANxa-SAlAyAm &
   dhūrto nayati tvarayā bahumūlyaṃ varṇakadravyam // 9.68 //	DUrtaH nayati tvarayA bahu-mUlyam varNaka-dravyam // 9.68 //
   kiṃcitparicayamātraiḥ kiṃciddhārṣṭyaiḥ sakalpanaiḥ kiṃcit &	kiMcid-paricaya-mAtrEH kiMcid-hArzwyEH sa-kalpanEH kiMcid &
   kiṃcidvivādakalahaiḥ sarvajño vañcakaś carati // 9.69 //	kiMcid-vivAda-kalahEH sarvajQaH vaQcakaH carati // 9.69 //
   mithyāḍambaradhanikaḥ pustakavidvānkathājñānī &	miTyA-Axambara-DanikaH pustaka-vidvAn-kaTA-jQAnI &
   varṇanaśūraścapalaḥ caturmukho jṛmbhate dhūrtaḥ // 9.70 //	varNana-SUraH-capalaH caturmuKaH jRmBate DUrtaH // 9.70 //
   sarvāvayavavidhūnanakṛtasaṃketān visṛjya geheṣu &	sarva-avayava-viDUnana-kRta-saMketAn visRjya gehezu &
   bhoktuṃ vrajati digantānsvecchācārī mahādhūrtaḥ // 9.71 //	Boktum vrajati diS-antAn-svecCA-cArI mahADUrtaH // 9.71 //
   śatavārṣikamāmalakaṃ bhuktvā śrīparvatādahaṃ prāptaḥ &	Sata-vArzikam-Amalakam BuktvA SrIparvatAt-aham prAptaH &
   dhūrto vadati gurūṇāṃ purataḥ śakunaṃ smarāmīti // 9.72 //	DUrtaH vadati gurUNAm puratas Sakunam smarAmi-iti // 9.72 //
   etā leśena mayā kathitā māyāścatuḥṣaṣṭiḥ &	etAH leSena mayA kaTitAH mAyAH-catuHzazwiH &
   ko veda vañcakānāṃ māyānāṃ śatasahasrāṇi // 9.73 //	kaH veda vaQcakAnAm mAyAnAm Sata-sahasrANi // 9.73 //
   iti mahākaviśrīkṣemendraviracite kalāvilāse nānādhūrtavarṇanaṃ nāma	iti mahAkavi-SrIkzema-indra-viracite kalA-vilAse nAnADUrtavarNanam nAma
   navamaḥ	navamaH
   sargaḥ	sargaH
   sargaḥ 10	sargaH 10
   etā vañcakamāyā vijñeyā na tu punaḥ svayaṃ sevyāḥ &	etAH vaQcaka-mAyAH vijQeyAH na tu punar svayam sevyAH &
   dharmyaḥ kalākalāpo viduṣāmayam īpsito bhūtyaiḥ // 10.1 //	DarmyaH kalA-kalApaH viduzA-mayam IpsitaH BUtyEH // 10.1 //
   dharmasya kalā jyeṣṭhā bhūtadayākhyā paropakāraśca &	Darmasya kalA jyezWA BUta-dayA-AKyA para-upakAraH-ca &
   dānaṃ kṣamānasūyā satyamalobhaḥ prasādaśca // 10.2 //	dAnam kzamA-anasUyA satyam-aloBaH prasAdaH-ca // 10.2 //
   arthasya sadotthānaṃ niyamaparīpālanaṃ kriyājñānam &	arTasya sadA-utTAnam niyama-parIpAlanam kriyA-jQAnam &
   sthānatyāgaḥ paṭutānudvegaḥ strīṣvaviśvāsaḥ // 10.3 //	sTAna-tyAgaH pawu-tAn-udvegaH strIzu-aviSvAsaH // 10.3 //
   kāmasya veṣaśobhā peśalatā cārutā guṇotkarṣaḥ &	kAmasya veza-SoBA peSalatA cAru-tA guNa-utkarzaH &
   nānāvidhāśca līlāścittajñānaṃ ca kāntānām // 10.4 //	nAnAviDAH-ca lIlAH-citta-jQAnam ca kAntAnAm // 10.4 //
   mokṣasya vivekaratiḥ praśamastṛṣṇākṣayaśca saṃtoṣaḥ &	mokzasya viveka-ratiH praSamaH-tRzNA-kzayaH-ca saMtozaH &
   saṅgatyāgaḥ svalayasthānaṃ pramaprakāśaśca // 10.5 //	saFga-tyAgaH svalaya-sTAnam prama-prakASaH-ca // 10.5 //
   etāścatuṣṭayakalā dvātriṃśatkramadhṛtāḥ samastā vā &	etAH-catuzwaya-kalAH dvAtriMSat-krama-DRtAH samastAH vA &
   saṃsāravañcakānāṃ vidyā vidyāvatāmeva // 10.6 //	saMsAra-vaQcakAnAm vidyA vidyAvatAm-eva // 10.6 //
   mātsaryasya tyāgaḥ priyavāditvaṃ sadhairyamakrodhaḥ &	mAtsaryasya tyAgaH priya-vAdi-tvam sa-DEryam-a-kroDaH &
   vairāgyaṃ ca parārthe sukhasya siddhāḥ kalāḥ pañca // 10.7 //	vErAgyam ca para-arTe suKasya sidDAH kalAH paQca // 10.7 //
   satsaṅgaḥ kāmajayaḥ śaucaṃ gurusaṃvena sadācāraḥ &	sat-saFgaH kAma-jayaH SOcam guru-saMvena sat-AcAraH &
   śrutamamalaṃ yaśasi ratirmūlakalāḥ sapta śīlasya // 10.8 //	Srutam-amalam yaSasi ratiH-mUla-kalAH sapta SIlasya // 10.8 //
   tejaḥ sattvaṃ buddhir vyavasāyo nītiriṅgitajñānam &	tejaH sattvam budDiH vyavasAyaH nItiH-iFgita-jQAnam &
   prāgalbhyaṃ susahāyaḥ kṛtajñatā mantrarakṣaṇaṃ tyāgaḥ // 10.9 //	prAgalByam su-sahAyaH kRtajQa-tA mantra-rakzaNam tyAgaH // 10.9 //
   anurāgaḥ pratipattirmitrārjanamānṛśaṃsyamastambhaḥ &	anurAgaH pratipattiH-mitra-arjanam-AnRSaMsyam-astamBaH &
   āśritajanavātsalyaṃ saptadaśakalāḥ prabhāvasya // 10.10 //	ASrita-jana-vAtsalyam saptadaSa-kalAH praBAvasya // 10.10 //
   maunamalaulyamayācñā mānasya ca jīvitaṃ kalātritayam &	mOnam-alOlyam-ayAcQA mAnasya ca jIvitam kalA-tritayam &
   etāḥ kalā vidagdhaiḥ svagatāḥ kāryāścatuḥṣaṣṭiḥ // 10.11 //	etAH kalAH vidagDEH sva-gatAH kAryAH-catuHzazwiH // 10.11 //
   śaktavirodhe gamanaṃ tatpraṇatirvā balodaye vairam &	Sakta-viroDe gamanam tad-praNatiH-vA bala-udaye vEram &
   ārtasya dharmacaryāḷduḥkhe dhairyaṃ sukheṣvanutsekaḥ // 10.12 //	Artasya Darma-caryA?-duHKe DEryam suKezu-anutsekaH // 10.12 //
   vibhaveṣu saṃvibhāgaḥ satsu ratirmantrasaṃśaye prajñā &	viBavezu saMviBAgaH satsu ratiH-mantra-saMSaye prajQA &
   nindyeṣu parāṅmukhatā bheṣajametatkalādaśakam // 10.13 //	nindyezu parAFmuKa-tA Bezajam-etat-kalA-daSakam // 10.13 //
   guruvacanaṃ satyānāṃ kāryāṇāṃ godvijātisurapūjā &	guru-vacanam satyAnAm kAryANAm go-dvijAti-sura-pUjA &
   lobhaḥ pāpatamānāṃ krodhaḥ sarvopatāpajanakānām // 10.14 //	loBaH pApatamAnAm kroDaH sarva-upatApa-janakAnAm // 10.14 //
   prājña sarvaguṇānāṃ yaśasvitā vipulavittavibhāvānām &	prAjQa sarva-guNAnAm yaSasvitA vipula-vitta-viBAvAnAm &
   sevā duḥkhatamānāmāśā pṛthukālabhujagapāśānām // 10.15 //	sevA duHKatamAnAm-ASA pRTu-kAla-Bujaga-pASAnAm // 10.15 //
   dānaṃ ratnanidhīnāṃ nirvairatvaṃ sukhapradeśānām &	dAnam ratna-niDInAm nirvEra-tvam suKa-pradeSAnAm &
   yācñā mānaharāṇāṃ dāridryaṃ copatāpasārthānām // 10.16 //	yAcQA mAna-harANAm dAridryam ca-upatApa-sArTAnAm // 10.16 //
   dharmaḥ patheyānāṃ satyaṃ mukhapadmapāvanakarāṇām &	DarmaH paTeyAnAm satyam muKa-padma-pAvana-karANAm &
   vyasanaṃ rogagaṇānām ālasyaṃ gṛhasamṛddhināśānām // 10.17 //	vyasanam roga-gaNAnAm Alasyam gRha-samRdDi-nASAnAm // 10.17 //
   niḥspṛhatā ślāghyānāṃ priyavacanaṃ sarvamadhurāṇām &	niHspRhatA SlAGyAnAm priya-vacanam sarva-maDurANAm &
   darpastimirakarāṇāṃ dambhaḥ sarvopahāsapātrāṇām // 10.18 //	darpaH-timira-karANAm damBaH sarva-upahAsa-pAtrANAm // 10.18 //
   adrohaḥ śaucānām acāpalaṃ vrataviśeṣaniyamānām &	adrohaH SOcAnAm acApalam vrata-viSeza-niyamAnAm &
   paiśunyamapriyāṇāṃ vṛtticchedo nṛśamsacaritānām // 10.19 //	pESunyam-apriyANAm vRtti=-CedaH nRSamsa-caritAnAm // 10.19 //
   kāruṇyaṃ puṇyānāṃ kṛtajñatā puruṣacihnānām &	kAruNyam puNyAnAm kRtajQa-tA puruza-cihnAnAm &
   māyā mohamatīnāṃ kṛtaghnatā narakapātahetūnām // 10.20 //	mAyA moha-matInAm kRtaGna-tA naraka-pAta-hetUnAm // 10.20 //
   madanaścalacaurāṇāṃ strīvacanaṃ jñātibhedānām &	madanaH-cala-cOrANAm strI-vacanam jQAti-BedAnAm &
   krūraścaṇḍālānāṃ māyāvī kaliyugāvatārāṇām // 10.21 //	krUraH-caNxAlAnAm mAyAvI kali-yuga-avatArANAm // 10.21 //
   śāstraṃ maṇidīpānām upadeśaścābhiṣekāṇām &	SAstram maNi-dIpAnAm upadeSaH-ca-aBizekANAm &
   vṛddhatvaṃ kleśānāṃ rogitvaṃ maraṇatulyaduḥkhānām // 10.22 //	vRdDa-tvam kleSAnAm rogi-tvam maraNa-tulya-duHKAnAm // 10.22 //
   sneho viṣamaviṣāṇāṃ veśyārāgo visarpakuṣṭhānām &	snehaH vizama-vizANAm veSyA-rAgaH visarpa-kuzWAnAm &
   bhāryā gṛhasārāṇāṃ putraḥ paralokabandhūnām // 10.23 //	BAryA gRha-sArANAm putraH para-loka-banDUnAm // 10.23 //
   śātruḥ śalyaśatānāṃ duṣputraḥ kulavināśānām &	SAtruH Salya-SatAnAm duzputraH kula-vinASAnAm &
   tāruṇyaṃ ramaṇīnāṃ rūpaṃ ruciropacāraveṣāṇām // 10.24 //	tAruNyam ramaNInAm rUpam rucira-upacAra-vezANAm // 10.24 //
   saṃtoṣo rājyānāṃ satsaṅgaścakravartivibhāvānām &	saMtozaH rAjyAnAm sat-saFgaH-cakravarti-viBAvAnAm &
   cintā śoṣakarāṇāṃ vidveṣaḥ koṭarāgnidāhānām // 10.25 //	cintA Soza-karANAm vidvezaH kowara-agni-dAhAnAm // 10.25 //
   maitrī visrambhānāṃ niryantraṇatā mahārhabhogānām &	mEtrI visramBAnAm niryantraNa-tA mahArha-BogAnAm &
   saṃkoco vyādhīnāṃ kauṭilyaṃ nirjalāndhakūpānām // 10.26 //	saMkocaH vyADInAm kOwilyam nirjala-anDa-kUpAnAm // 10.26 //
   ārjavamamalakarāṇāṃ vinayo vararatnamukuṭānām &	Arjavam-amala-karANAm vinayaH vara-ratna-mukuwAnAm &
   dyūtaṃ durvyasanānāṃ strījitatā marutaṭīpiśācānām // 10.27 //	dyUtam durvyasanAnAm strI-jita-tA marutawI-piSAcAnAm // 10.27 //
   tyāgo maṇivalayānāṃ śrutamujjvalakarṇaratnānām &	tyAgaH maNi-valayAnAm Srutam-ujjvala-karNa-ratnAnAm &
   khalamaitrī capalānāṃ durjanasevā vṛthāprayāsānām // 10.28 //	Kala-mEtrI capalAnAm durjana-sevA vRTA-prayAsAnAm // 10.28 //
   nirvṛtirudyānānāṃ priyadarśanamamṛtavarṣāṇām &	nirvRtiH-udyAnAnAm priya-darSanam-amRta-varzANAm &
   tattvaratirlabhyānāṃ mūrkhasabhā sadvivekanāśānām // 10.29 //	tattva-ratiH-laByAnAm mUrKa-saBA sat-viveka-nASAnAm // 10.29 //
   kulajaḥ saphalatarūṇāṃ saubhāgyaṃ kṛtayugāvatārāṇām &	kula-jaH saPala-tarUNAm sOBAgyam kRta-yuga-avatArANAm &
   rājakulaṃ śaṅkyānāṃ strīhṛdayaṃ prakṛtikuṭilānām // 10.30 //	rAja-kulam SaFkyAnAm strI-hRdayam prakRti-kuwilAnAm // 10.30 //
   aucityaṃ stutyānāṃ guṇarāgaścandanādilepānām &	Ocityam stutyAnAm guNa-rAgaH-candana-Adi-lepAnAm &
   kanyāḷśokakarāṇāṃ buddhivihīno 'nukampyānām // 10.31 //	kanyA?Soka-karANAm budDi-vihInaH anukampyAnAm // 10.31 //
   vibhavaḥ saubhāgyānāṃ janarāgaḥ kīrtikandānām &	viBavaH sOBAgyAnAm jana-rAgaH kIrti-kandAnAm &
   madyaṃ vetālānām mṛgayā gajagahanayakṣāṇām // 10.32 //	madyam vetAlAnAm mRgayA gaja-gahana-yakzANAm // 10.32 //
   praśamaḥ svāsthyakarāṇām ātmaratistīrthasevānām &	praSamaH svAsTya-karANAm Atma-ratiH-tIrTa-sevAnAm &
   lubdhaḥ phalarahitānām ācāravivarjitaḥ śmaśānānām // 10.33 //	lubDaH Pala-rahitAnAm AcAra-vivarjitaH SmaSAnAnAm // 10.33 //
   nītiḥ strīrakṣaṇānām indriyavijayaḥ prabhāvāṇām &	nItiH strI-rakzaNAnAm indriya-vijayaH praBAvANAm &
   īrṣyā yakṣmaśatānām ayaśaḥ kusthamaraṇānām // 10.34 //	IrzyA yakzma-SatAnAm ayaSaH kusTa-maraNAnAm // 10.34 //
   mātā maṅgalyānāṃ janakaḥ sukṛtotsavopadeśānām &	mAtA maFgalyAnAm janakaH sukRta-utsava-upadeSAnAm &
   ghātastīkṣṇatarāṇāṃ chedastīkṣṇāsiśastrāṇām // 10.35 //	GAtaH-tIkzNatarANAm CedaH-tIkzNa-asi-SastrANAm // 10.35 //
   praṇatirmanyuharāṇāṃ sauhārdaṃ kṛcchrayācñānām &	praNatiH-manyu-harANAm sOhArdam kRcCra-yAcQAnAm &
   mānaḥ puṣṭikarāṇāṃ kīrtiḥ saṃsārasārāṇām // 10.36 //	mAnaH puzwi-karANAm kIrtiH saMsAra-sArANAm // 10.36 //
   prabhubhaktirnītānāṃ yudhi nidhanaṃ saukhyavīthīnām &	praBu-BaktiH-nItAnAm yuDi niDanam sOKya-vITInAm &
   vinayaḥ kalyāṇānāmutsāhaḥ sarvasiddhīnām // 10.37 //	vinayaH kalyANAnAm-utsAhaH sarva-sidDInAm // 10.37 //
   puṇyaṃ prāpyatamānāṃ jñānaṃ paramaprakāśānām &	puNyam prApyatamAnAm jQAnam parama-prakASAnAm &
   kīrtiḥ samsāre'smin sāratarā sarvalokānām // 10.38 //	kIrtiH samsAre-asmin sAratarA sarva-lokAnAm // 10.38 //
   jñeyaḥ kalākalāpe kuśalaḥ sarvārthatattvavijñānī &	jQeyaH kalA-kalApe kuSalaH sarva-arTa-tattva-vijQAnI &
   pravarataro loke'smin brāhmaṇa iva sarvavarṇānām // 10.39 //	pravarataraH loke-asmin brAhmaNaH iva sarva-varNAnAm // 10.39 //
   ityuktaṃ śatametad yo vetti śubhāśubhodayakalānām &	iti-uktam Satam-etat yaH vetti SuBa-aSuBa-udaya-kalAnAm &
   tasyaiva vyavahāre dṛṣṭā dṛṣṭaprayojanā lakṣmīḥ // 10.40 //	tasya-eva vyavahAre dRzwA dRzwa-prayojanA lakzmIH // 10.40 //
   uktveti mūladevo visṛjya śiṣyānkṛtocitācāraḥ &	uktvA-iti mUladevaH visRjya SizyAn-kRta-ucita-AcAraH &
   kiraṇakalikāvikāsāṃ nināya nijamandire rajanīm // 10.41 //	kiraNa-kalikA-vikAsAm ninAya nija-mandire rajanIm // 10.41 //
   kelīmayaḥ smitavilāsakalābhirāmaḥ sarvāśrayāntarakalāprakaṭapradīpaḥ &	kelI-mayaH smita-vilAsa-kalA-aBirAmaH sarva-ASraya-antara-kalA-prakawa-pradIpaH &
   lokopadeśaviṣayaḥ sukathāvicitro bhūyātsatāṃ dayita eṣa kalāvilāsaḥ //	loka-upadeSa-vizayaH su-kaTA-vicitraH BUyAt-satAm dayitaH eza kalA-vilAsaH //
   kalāvilāsaḥ kṣemendrapratibhāmbhodhinirgataḥ &	kalA-vilAsaH kzemendra-pratiBA-amBoDi-nirgataH &
   śaśīva mānasānandaṃ karotu satataṃ satām // 10.43 //	SaSI-iva mAnasa-Anandam karotu satatam satAm // 10.43 //
   iti mahākaviśrīkṣemendraviracite kalāvilāse sakalakalānirūpaṇaṃ nāma	iti mahAkavi-SrIkzema-indra-viracite kalAvilAse sakalakalAnirUpaNam nAma
   daśamaḥ	daSamaH
   sargaḥ	sargaH
