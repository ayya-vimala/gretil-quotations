   sāṅkhyasāraḥ /	sAFKya-sAraH /
   pūrvabhāgaḥ /	pUrva-BAgaH /
   prathamaḥ paricchedaḥ /	praTamaH paricCedaH /
   mahadākhyaḥ svayambhūryo jagadaṅkura īśvaraḥ /	mahat-AKyaH svayamBUryaH jagat-aFkuraH ISvaraH /
   sarvātmane namastasmai viṣṇave sarvajiṣṇave // ViSs_1,1.1 //	sarvAtmane namaH-tasmE vizNave sarva-jizNave // ViSH-_1,1.1 //
   sāṅkhyakārikayā leśādātmatattvaṃ vivecitam /	sAFKya-kArikayA leSAt-Atma-tattvam vivecitam /
   sāṅkhyasāraviveko 'to vijñānena prapañcyate // ViSs_1,1.2 //	sAFKya-sAra-vivekaH atas vijQAnena prapaQcyate // ViSH-_1,1.2 //
   prāyaḥ saṅkalitā sāṅkhyaprakriyā kārikāgaṇe /	prAyas saFkalitA sAFKya-prakriyA kArikA-gaNe /
   sā 'to 'tra varṇyate leśāt tadanuktāṃśamātrataḥ // ViSs_1,1.3 //	sA atas atra varNyate leSAt tad-anukta-aMSa-mAtrataH // ViSH-_1,1.3 //
   sāṅkhyabhāṣye prakṛtyādeḥ svarūpaṃ vistarān mayā /	sAFKya-BAzye prakRti-AdeH svarUpam vistarAt mayA /
   proktaṃ tasmāt tadapyatra saṅkṣepādeva vakṣyate // ViSs_1,1.4 //	proktam tasmAt tat-api-atra saFkzepAt-eva vakzyate // ViSH-_1,1.4 //
        ātmānātmavivekasākṣātkārāt kartṛtvādyakhilābhimānanivṛttyā	AtmA-anAtma-viveka-sAkzAtkArAt kartR-tva-Adi-aKila-aBimAna-nivRttyA
   tatkāryarāgadveṣadharmādharmādyanutpādāt pūrvotpannakarmaṇāṃ	tad-kArya-rAga-dveza-Darma-aDarma-Adi-anutpAdAt pUrva-utpanna-karmaNAm
   cāvidyārāgādisahakāryucchedarūpadānena vipākānārambhakatvāt	ca-avidyA-rAga-Adi-saha-kAri-ucCeda-rUpa-dAnena vipAka-anAramBaka-tvAt-
   prārabdhasamāptyanantaraṃ punarjanmābhāvena	prArabDa-samApti-anantaram punar-janma-aBAvena
   trividhaduḥkhātyantanivṛttirūpo mokṣo bhavatīti śrutismṛtiḍiṇḍimaḥ / tatra	triviDa-duHKa-atyanta-nivRtti-rUpaH mokzaH Bavati-iti Sruti-smRti-xiNximaH / tatra
   śrutayaḥ / athākāmayamāno yo 'kāmo niṣkāmo na tasya prāṇā utkrāmantīhaiva	SrutayaH / aTa-akAmayamAnaH yaH akAmaH nizkAmaH na tasya prANAH utkrAmanti-iha-eva
   samavalīyante /	samavalIyante /
   ātmānaṃ cedvijānīyādayamastīti pūruṣaḥ /	AtmAnam ced-vijAnIyAt-ayam-asti-iti pUruzaH /
   kimicchan kasya kāmāya śarīramanusañcaret //	kim-icCan kasya kAmAya SarIram-anusaQcaret //
   yadā sarve pramucyante kāmā ye 'sya hṛdi śritāḥ /	yadA sarve pramucyante kAmAH ye asya hRdi SritAH /
   atha martyo 'mṛto bhavatyatra brahma samaśnute //	aTa martyaH amRtaH Bavati-atra brahma samaSnute //
   kāmān yaḥ kāmayate manyamānaḥ	kAmAn yaH kAmayate manyamAnaH
   sa karmabhirjāyate tatra tatra /	sa karmaBiH-jAyate tatra tatra /
   paryāptakāmasya kṛtātmanastu	paryApta-kAmasya kRtAtmanaH-tu
   ihaiva sarve pravilīyanti kāmāḥ //	iha-eva sarve pravilIyanti kAmAH //
   ityādyāḥ / smṛtayaśca kaurmādyāḥ / yathā kaurme /	ityAdyAH / smRtayaH-ca kOrma-AdyAH / yaTA kOrme /
   rāgadveṣādayo doṣāḥ sarve bhrāntinibandhanāḥ /	rAga-dveza-AdayaH dozAH sarve BrAnti-nibanDanAH /
   kāryo hyasya bhaveddoṣaḥ puṇyāpuṇyamiti śrutiḥ //	kAryaH hi-asya Bavet-dozaH puNya-apuNyam-iti SrutiH //
   tadvaśādeva sarveṣāṃ sarvadehasamudbhavaḥ /	tad-vaSAt-eva sarvezAm sarva-deha-samudBavaH /
   iti / mokṣadharme ca /	iti / mokza-Darme ca /
   indriyāṇīndriyārthāśca nopasarpantyatarṣulam /	indriyANi-indriya-arTAH-ca na-upasarpanti-atarzulam /
   hīnaśca karaṇairdehī na dehaṃ punararhati //	hInaH-ca karaNEH-dehI na deham punar-arhati //
   tasmāt tarṣātmakād rāgād bījājjāyanti jantavaḥ /	tasmAt tarza-AtmakAt rAgAt bIjAt-jAyanti jantavaH /
   iti / nanu rāgābhāve 'pi kevalakarmavaśānnarakādiprāpteḥ kathaṃ rāgasya	iti / nanu rAga-aBAve api kevala-karma-vaSAt-naraka-Adi-prApteH kaTam rAgasya
   karmasahakāritvaṃ vipākārambha upapannam / narakādau viśeṣato rāgābhāve	karma-sahakAri-tvam vipAka-AramBaH upapannam / naraka-AdO viSezataH rAga-aBAve
   'pi sāmānyato rāgasattvāt / niṣiddhastryādigāmināṃ stryādirāgādeva	api sAmAnyatas rAga-sattvAt / nizidDaH-trI-Adi-gAminAm strI-Adi-rAgAt-eva
   taptalohamayanārīsamāliṅganādirūpanarakotpatteḥ /	tapta-loha-maya-nArI-samAliFgana-Adi-rUpa-naraka-utpatteH /
   yadyapyavidyāsmitārāgadveṣabhayākhyaṃ kleśapañcakameva janmādivipākārambhe	yadi-api-avidyA-smitA-rAga-dveza-Baya-AKyam kleSa-paQcakam-eva janma-Adi-vipAka-AramBe
   karmaṇāṃ sahakāri bhavati /	karmaNAm sahakAri Bavati /
   tadeva saktaḥ saha karmaṇaiti	tat-eva saktaH saha karmaNA-eti
   liṅgaṃ mano yatra niṣiktamasya /	liFgam manaH yatra niziktam-asya /
   iti śrutāvabhimānarāgadveṣādijanyasya viṣayavāsanākhyasaṅgasāmānyasyaiva	iti SrutO=-aBimAna-rAga-dveza-Adi-janyasya vizaya-vAsanA-AKya-saFga-sAmAnyasya-eva
   janmādivipākārambhe karmasahakāritvasiddheḥ /	janma-Adi-vipAka-AramBe karma-sahakAri-tva-sidDeH /
   yatra yatra mano dehī dhārayet sakalaṃ dhiyā /	yatra yatra manaH dehI DArayet sakalam DiyA /
   snehāddveṣādbhayādvā 'pi yāti tattatsarūpatām //	snehAt-dvezAt-BayAt-vA api yAti tad-tad-sarUpa-tAm //
   ityādismṛteśca / tathā ca kleśamūlaḥ karmāśayaḥ / sati mūle tadvipāko	ityAdi-smRteH-ca / taTA ca kleSa-mUlaH karma-ASayaH / sati mUle tad-vipAkaH-
   jātyāyurbhogā iti yogasūtrābhyāmapyadṛṣṭe tadvipākārambhe ca kleśānāṃ	jAti-AyuH-BogAH iti yoga-sUtrAByAm-api-adRzwe tad-vipAka-AramBe ca kleSAnAm
   hetutvavacanācca / tathā 'pyavidyāsmitāsattve	hetu-tva-vacanAt-ca / taTA api-avidyA-smitA-sattve
   rāgasyāvaśyakatvāddveṣabhayayośca rāgamūlakatvādrāga eva mukhyato	rAgasya-AvaSyaka-tvAt-dveza-BayayoH-ca rAga-mUlaka-tvAt-rAgaH eva muKyato
   janmādihetutayā yathoktavākyairnirdiśyata iti / nanu /	janma-Adi-hetu-tayA yaTA-ukta-vAkyEH-nirdiSyate iti / nanu /
   kṣīyante cāsya karmāṇi tasmin dṛṣṭe parāvare /	kzIyante ca-asya karmANi tasmin dRzwe parAvare /
   ityādiśruterjñānasya prācīnakarmanāśakatvamevocitaṃ dāhakatvaṃ	ityAdi-SruteH-jQAnasya prAcIna-karma-nASaka-tvam-eva-ucitam dAhaka-tvam
   kathamiṣyata iti cenna /	kaTam-izyate iti ced-na /
   jñānāgnidagdhakarmāṇaṃ tamāhuḥ paṇḍitaṃ budhāḥ /	jQAna-agni-dagDa-karmANam tam-AhuH paNxitam buDAH /
   ityādivākyairdāhasyāpi śravaṇena lāghavāddāhaparatvasyaiva	ityAdi-vAkyEH-dAhasya-api SravaNena lAGavAt-dAha-paratvasya-eva
   nāśādivākyeṣvapi kalpanaucityāt / karmaṇāṃ dāhaśca	nASa-Adi-vAkyezu-api kalpanA-OcityAt / karmaNAm dAhaH-ca
   kleśākhyasahakāryucchedena naiṣphalyam / karmaṇāṃ nāśastu	kleSa-AKya-saha-kAri-ucCedena nEzPalyam / karmaNAm na-ASaH-tu
   prārabdhabhogānte cittanāśādeva bhaviṣyati / ato	prArabDa-Boga-ante citta-nASAt-eva Bavizyati / atas-
   lokasiddhenāvidyānāśenaiva dvāreṇa karmaphalānutpattisambhavānna jñānasya	loka-sidDena-avidyA-nASena-eva dvAreNa karma-Pala-anutpatti-samBavAn-na jQAnasya
   karmanāśakatvaṃ gauravādityādikaṃ yogavārttike praprañcitamasmābhiriti dik	karma-nASaka-tvam gOravAt-itya-Adikam yogavArttike prapraQcitam-asmABiH-iti diS-
   / tasmādvivekasākṣātkārādavidyāsmitārāgādikleśanivṛttau	/ tasmAt-viveka-sAkzAt-kArAt-avidyA-smita-ArAga-Adi-kleSa-nivRttO
   trividhaduḥkhātyantanivṛttirūpaparamapuruṣārthaḥ siddhyatītyupapannam /	triviDa-duHKa-atyanta-nivRtti-rUpa-parama-puruza-arTaH sidDi-ati-iti-upapannam /
   tathā ca yogasūtradvayam / heyaṃ duḥkhamanāgatam / vivekkhyātiraviplavā	taTA ca yoga-sUtra-dvayam / heyam duHKam-anAgatam / vivekKyAtiH-aviplavA
   hānopāya iti /	hAna-upAyaH iti /
   iti śrīvijñānabhikṣuviracite sāṅkhyasāre 'bhyarhitattvādādau	iti SrI-vijQAna-Bikzu-viracite sAFKya-sAre aByarhi-tattvAt-AdO
   vivekakhyātiphalasya paramapuruṣārthasya paricchedaḥ // * //	viveka-KyAti-Palasya parama-puruza-arTasya paricCedaH // * //
   atha dvitīyaḥ paricchedaḥ	aTa dvitIyaH paricCedaH
   athātmānātmavivekajñānasya kiṃ svarūpaṃ taducyate / ātmā tāvat	aTa-AtmAnAtma-viveka-jQAnasya kim svarUpam tat-ucyate / AtmA tAvat-
   sukhaduḥkhādyanubhaviteti sāmānyato lokaprasiddhiḥ anātmā ca	suKa-duHKa-Adi-anuBavitA-iti sAmAnyatas loka-prasidDiH anAtmA ca
   prakṛtyādirjaḍavargaḥ tayoranyonyavaidharmyeṇa	prakRti-AdiH-jaxa-vargaH tayoH-anyonya-vEDarmyeNa
   pariṇāmitvāpariṇāmitvādirūpeṇa doṣaguṇātmakena heyopādeyatayā pṛthaktvena	pariNAmi-tva-apariNAmi-tva-Adi-rUpeNa doza-guNa-Atmakena heya-upAdeya-tayA pRTaktvena
   jñānaṃ vivekajñānam / tathā ca śrutiḥ / sa eṣa neti netyātmā 'gṛhyo na hi	jQAnam viveka-jQAnam / taTA ca SrutiH / saH eza na-iti na-iti-AtmA agRhyaH na hi
   gṛhyate 'śīryo na hi śīryate 'saṅgo na hi sajyate 'sito na vyathate na	gRhyate aSIryaH na hi SIryate asaFgaH na hi sajyate asitaH na vyaTate na
   riṣyatītyādi / smṛtiśca /	rizyati-ityAdi / smRtiH-ca /
   so 'tha pratinivṛttākṣo gurudarpaṇabodhitaḥ /	saH aTa pratinivRtta-akzaH guru-darpaNa-boDitaH /
   svato 'nyāṃ vikriyāṃ mauḍhyādāsthitāmañjasaikṣata //	svatas anyAm vikriyAm mOXyAt-AsTitAm-aQjasA-Ekzata //
   athāsau prakṛtirnāhamiyaṃ hi kaluṣātmikā /	aTa-asO prakRtiH-na-aham-iyam hi kaluza-AtmikA /
   śuddhabuddhasvabhāvo 'hamiti tyajati tāṃ vidan //	SudDa-budDa-svaBAvaH aham-iti tyajati tAm vidan //
   evaṃ dehendriyādibhyaḥ śuddhatvenātmani smṛte /	evam deha-indriya-AdiByaH SudDa-tvena-Atmani smRte /
   nikhilā savikāreyaṃ tyaktaprāyā 'hicarmavat //	niKilA sa-vikArA-iyam tyakta-prAyAH ahi-carma-vat //
   iti / sūtraṃ ca / evaṃ tattvābhyāsānneti netīti tyāgādvivekasiddhiriti /	iti / sUtram ca / evam tattva-aByAsAt-na-iti na-iti-iti tyAgAt-viveka-sidDiH-iti /
   tattvajñānasya lakṣaṇaṃ ca mātsye kṛtam /	tattva-jQAnasya lakzaNam ca mAtsye kRtam /
   avyaktādye viśeṣānte vikāre 'smiṃśca varṇite /	avyakta-Adye viSeza-ante vikAre asmin=-ca varNite /
   cetanācetanānyatvajñānena jñānamucyate //	cetanA-cetana-anya-tva-jQAnena jQAnam-ucyate //
   iti / yadyapyanyonyabhedajñānameva vivekajñānaṃ tathāpyātmaviśeṣyakameva	iti / yadi-api-anyonya-Beda-jQAnam-eva viveka-jQAnam taTA-api-Atma-viSezyakam-eva
   tanmokṣakāraṇaṃ bhavati / ātmā vā 're draṣṭavya ityādi śrutismṛtibhyaḥ /	tad-mokza-kAraNam Bavati / AtmA vA are drazwavyaH ityAdi Sruti-smRtiByaH /
   nanvanātmanyātmabuddhirūpā yā 'vidyā pātañjalādiṣūktā tasyāḥ	nanu-anAtmani-Atma-budDi-rUpA yA avidyA pAtaQjala-Adizu-uktA tasyAH
   kathamātmaviśeṣyakavivekajñānanāśyatvaṃ prakārādibhedāditi cenna /	kaTam-Atma-viSezya-ka-viveka-jQAna-nASya-tvam prakAra-Adi-BedAt-iti ced-na /
   tādṛśāvidyāyā	tAdRSA-avidyAyA
   anātmaviśeṣyakavivekajñānadvāreṇātmaviśeṣyakavivekajñānanāśyatvāditi /	anAtma-viSezya-kavi-veka-jQAna-dvAreNa-Atma-viSezya-ka-vi-veka-jQAna-nASya-tvAt-iti /
   yacca yogena nirvikalpakamātmajñānaṃ jāyate tadvivekajñānadvāraiva	yat-ca yogena nirvikalpakam-Atma-jQAnam jAyate tad-viveka-jQAna-dvArA-eva
   mokṣakāraṇaṃ bhavati na tu sākṣādavidyānivartakatvābhāvāt / ahaṃ gauraḥ	mokza-kAraNam Bavati na tu sAkzAt-avidyA-nivartaka-tva-aBAvAt / aham gOraH
   kartā sukhī duḥkhītyādi jñānameva hyavidyā saṃsārānarthahetutayā	kartA suKI duHKI-ityAdi jQAnam-eva hi-avidyA saMsAra-an-arTa-hetu-tayA
   śrutismṛtinyāyasiddhā tasyāśca nivartikā nāhaṃ gaura ityādirūpā	Sruti-smRti-nyAya-sidDA tasyAH-ca nivartikA na-aham gOraH ityAdi-rUpA
   vivekakhyātireva bhavati / samāne viṣaye	viveka-KyAtiH-eva Bavati / samAne vizaye
   grāhyābhāvatvaprakārakagrāhyābhāvajñānatvenaiva virodhāt / anyathā	grAhya-aBAva-tva-prakAraka-grAhyA-aBAva-jQAna-tvena-eva viroDAt / anyaTA
   śuktanirvikalpakasyāpi idaṃ rajatamiti jñānavirodhitvāpatteḥ / kiñca	Sukta-nirvikalpakasya-api idam rajatam-iti jQAna-viroDi-tva-ApatteH / kiQca
   yatoktābhāvajñāne grāhyajñānavirodhitvasyāvaśyakatayā nirvikalpakajñānasya	yata-ukta-aBAva-jQAne grAhya-jQAna-viroDi-tvasya-AvaSyaka-tayA nirvikalpaka-jQAnasya
   bhramanivartakatvaṃ na pṛthak kalpyate gauravāt / api cāthā 'ta ādeśo neti	Brama-nivartaka-tvam na pRTak kalpyate gOravAt / api ca-aTAH atas AdeSaH na-iti
   neti na hyetasmāditi netyanyat paramastītyādiśrutyā	na-iti na hi-etasmAt-iti na-iti-anyat param-asti-iti-Adi-SrutyA
   vivekopadeśāpekṣayottamopadeśo nāstītyucyate /	viveka-upadeSa-apekzayA-uttama-upadeSaH na-asti-iti-ucyate /
   kṣetrakṣetrajñayorevamantaraṃ jñānacakṣuṣā /	kzetra-kzetrajQayoH-evam-antaram jQAna-cakzuzA /
   bhūtaprakṛtimokṣaṃ ca ye viduryānti te param //	BUta-prakRti-mokzam ca ye viduH-yAnti te param //
   iti gītādivākyaiśca vivekajñānasyaiva mokṣahetutvamucyate / ato	iti gIta-Adi-vAkyEH-ca viveka-jQAnasya-eva mokza-hetu-tvam-ucyate / atas-
   vivekajñānameva sākṣādavidyānivṛttyā mokṣahetuḥ / yogena	viveka-jQAnam-eva sAkzAt-avidyA-nivRttyA mokza-hetuH / yogena
   kevalātmasākṣātkārastu	kevala-Atma-sAkzAt-kAraH-tu
   yogyānupalabdhividhayopādhyādigatadharmābhāvamupādhyādibhedaṃ ca grāhayati	yogyA-anupalabDi-viDayA-upADi-Adi-gata-Darma-aBAvam-upADi-Adi-Bedam ca grAhayati
   tato 'vidyānivṛttiriti / etena sarvabhūteṣu samatājñānamātmanaḥ	tatas avidyA-nivRttiH-iti / etena sarva-BUtezu samatA-jQAnam-AtmanaH
   sarvātmakatvādijñānaṃ ca śrutismṛtyorgīyamānaṃ vivekajñānasyaiva	sarva-Atmaka-tva-Adi-jQAnam ca Sruti-smRtyoH-gIyamAnam viveka-jQAnasya-eva
   śeṣabhūtaṃ sarvadarśaneṣu mantavyam / jñānāntarāṇāṃ	Seza-BUtam sarva-darSanezu mantavyam / jQAna-antarANAm
   sākṣādabhimānānivartakatvāt / brahmamīmāṃsāyāṃ tvayaṃ viśeṣo yat	sAkzAt-aBimAnA-nivartaka-tvAt / brahmamImAMsAyAm tu-ayam viSezaH yat-
   paramātmavivekaśeṣatvam / sāṅkhyaśāstre tu sāmānyātmavivekaśeṣatvamiti dik	paramAtma-viveka-Seza-tvam / sAFKya-SAstre tu sAmAnya-Atma-viveka-Seza-tvam-iti diS-
   / nanu yathoktavivekakhyātito 'pyatyantamavidyocchedo na ghaṭate /	/ nanu yaTA-ukta-viveka-KyAtitaH api-atyantam-avidyA-ucCedaH na Gawate /
   vivekakhyāteravidyāpratibandhakatvamātratvena vivekakhyātināśottaraṃ	viveka-KyAteH-avidyA-pratibanDaka-tva-mAtra-tvena viveka-KyAti-nASa-uttaram
   punarabhimānasambhavāt / śuktirajatavivekadarśino 'pi kālāntare śuktau	punar-aBimAna-samBavAt / Sukti-rajata-viveka-darSinaH api kAla-antare SuktO
   rajatabhramavaditi / maivam / dṛṣṭāntavaiṣamyāt / śuktyādiṣu jāte 'pi	rajata-Brama-vat-iti / mA-evam / dRzwAnta-vEzamyAt / Sukti-Adizu jAte api
   sākṣātkāre dūratvādirūpaviṣayadoṣāṇāṃ paṭalādirūpakaraṇadoṣāṇāṃ	sAkzAtkAre dUra-tva-Adi-rUpa-vizaya-dozANAm pawala-Adi-rUpa-karaNa-dozANAm
   cotpattisambhavena punarbhramo yuktaḥ / anātmanyātmābhimāne	ca-utpatti-samBavena punar-BramaH yuktaH / anAtmani-Atma-aBimAne
   tvanādivāsanaiva doṣaḥ sarvāstikasammataḥ jātamātrasyābhimāne	tu-anAdi-vAsanA-eva dozaH sarva-Astika-sammataH jAta-mAtrasya-aBimAne
   doṣāntarānupalabdheḥ / sā mithyājñānavāsanā yadā	doza-antara-anupalabDeH / sA miTyAjQAna-vAsanA yadA
   vivekakhyātiparamparājanyadṛḍhavāsanonmūlitā tadaiva	viveka-KyAti-paramparAjanya-dRXa-vAsanA-unmUlitA tadA-eva
   vivekasākṣātkāraniṣṭhocyate / tatpūrvamavaśyaṃ vāsanāleśato mithyāṃśasya	viveka-sAkzAtkAra-nizWA-ucyate / tat-pUrvam-avaSyam vAsanA-leSataH miTyA-aMSasya
   kasyāpyātmani bhāvāt tasyāṃ ca vivekakhyātiniṣṭhāyāṃ jātāyāṃ na	kasya-api-Atmani BAvAt tasyAm ca viveka-KyAti-nizWAyAm jAtAyAm na
   punarabhimānaḥ sambhavati vāsanākhyadoṣābhāvāditi tu mahadvaiṣamyam / yadi	punar-aBimAnaH samBavati vAsanA-AKya-doza-aBAvAt-iti tu mahat-vEzamyam / yadi
   tu buddhipuruṣayoranyonyapratibimbanādikamavivekakāraṇaṃ doṣa iṣyate tadā	tu budDi-puruzayoH-anyonya-pratibimbana-Adikam-aviveka-kAraNam dozaH izyate tadA
   tu taddoṣaṃ bādhitvaiva vivekasākṣātkāra udita iti na tasya	tu tad-dozam bADitvA-eva viveka-sAkzAtkAraH uditaH iti na tasya
   punarbhramahetutvaṃ phalabalena yogajadharmāsahakṛtasyaiva tasya	punar-Brama-hetu-tvam Pala-balena yoga-ja-Darma-asaha-kRtasya-eva tasya
   doṣatvakalpanāsambhavāditi / vivekakhyātiniṣṭhā ca gītādiṣu lakṣitā /	doza-tva-kalpanA-samBa-vAt-iti / viveka-KyAti-nizWA ca gIta-Adizu lakzitA /
   prakāśaṃ ca pravṛttiṃ ca mohameva ca pāṇḍava /	prakASam ca pravRttim ca moham-eva ca pANxavaH /
   na dveṣṭi sampravṛttāni na nivṛttāni kāṅkṣati //	na dvezwi sampravRttAni na nivRttAni kAFkzati //
   udāsīnavadāsīno guṇairyo na vicālyate /	udAsIna-vat-AsInaH guNEH-yaH na vicAlyate /
   sarvārambhaparityāgī guṇātītaḥ sa ucyate //	sarva-AramBa-parityAgI guNa-atItaH saH ucyate //
   iti / guṇātīto nivṛttaguṇābhimānaḥ / adhikaṃ tu jñānilakṣaṇamagre	iti / guNa-atItaH nivRtta-guNa-aBimAnaH / aDikam tu jQAni-lakzaNam-agre
   vakṣyāmaḥ / nanvevamapi vivekapratiyogipadārthānāmānantyena	vakzyAmaH / nanu-evam-api viveka-pratiyogi-padArTAnAm-Anantyena
   prātisvikarūpaiḥ sarvapadārthebhyo vivekagrahāsambhavāt kathaṃ	prAtisvika-rUpEH sarva-padArTeByaH viveka-graha-asamBavAt kaTam
   vivekakhyātermokṣahetutvamiti cenna /	viveka-KyAteH-mokza-hetu-tvam-iti ced-na /
   dṛśyatvapariṇāmitvādisāmānyarūpairvivekagrahasambhavāt / tathā hi / draṣṭā	dRSya-tva-pariNAmi-tva-Adi-sAmAnya-rUpEH-viveka-graha-samBavAt / taTA hi / drazwA
   svasākṣātprakāśebhyo bhinnaḥ prakāśakatvādyo yasya prakāśakaḥ sa	sva-sAkzAt-prakASeByaH BinnaH prakASaka-tvAt-yaH yasya prakASakaH sa
   tasmādbhinnaḥ yathā ghaṭādāloko vṛttiprakāśyācca	tasmAt-BinnaH yaTA GawAt-AlokaH vRtti-prakASyAt-ca
   vṛttirityanumānenādāvantardṛśyebhyo buddhivṛttitadārūḍhārthebhyo vivekato	vRttiH-iti-anumAnena-AdO=-antar-dRSyeByaH budDi-vRtti-tad-ArUXa-arTeByaH vivekataH-
   buddhīsākṣī sidhyati / karmakartṛvirodhaścānukūlastarkaḥ / atra ātmani	budDI-sAkzI siDyati / karma-kartR-viroDaH-ca-anukUlaH-tarkaH / atra Atmani
   vyabhicāravāraṇāya sākṣātpadam / vṛttidvāraivātmanaḥ svaviṣayatvāt /	vyaBicAra-vAraNAya sAkzAt-padam / vRtti-dvArA-eva-AtmanaH sva-vizaya-tvAt /
   nanvatrānumāne buddhivṛttimātrādvivekaḥ sidhyatu / tasyā eva	nanu-atra-anumAne budDi-vRtti-mAtrAt-vivekaH siDyatu / tasyAH eva
   sākṣadātmadṛśyatvāt na prakṛtyādibhya iti cenna /	sAkzadAtma-dRSya-tvAt na prakRti-AdiByaH iti ced-na /
   vṛttīnāmajñātasattvābhāvena hyatrānumāne	vRttInAm-ajQAta-sattva-aBAvena hi-atra-anumAne
   lāghavādvakṣyamāṇatarkagaṇāccākhilavṛttīnāṃ draṣṭā	lAGavAt-vakzyamANa-tarka-gaNAt-ca-aKila-vRttInAm drazwA
   vibhukūṭasthanityaikajñānasvarūpatayaiva sidhyati / yathā naiyāyikānāṃ	viBukUwa-sTa-nitya-eka-jQAna-svarUpa-tayA-eva siDyati / yaTA nEyAyikAnAm
   kṣitiḥ sakartṛkā kāryatvādityanumāne lāghavāt karturekatvanityatvādikaṃ	kzitiH sa-kartRkA kArya-tvAt-iti-anumAne lAGavAt kartuH-eka-tva-nitya-tva-Adikam
   tadvat / tatra vibhutvaṃ paricchinnabhinnatvaṃ kūṭasthatvādikatvaṃ ca	tadvat / tatra viBu-tvam paricCinna-Binna-tvam kUwasTa-tva-Adika-tvam ca
   pariṇāmibhinnatvādikamato buddhyātmanordṛgdṛśyarūpato vivekagrahe sati	pariNAmi-Binna-tva-Adikam-atas budDi-AtmanA-urdRS-dRSya-rUpataH viveka-grahe sati
   taduttarānumānena pariṇāmitvāpariṇāmitvādirūpaiḥ sāmānyato	tad-uttara-anumAnena pariNAmi-tva-apariNAmi-tva-Adi-rUpEH sAmAnyatas-
   'pyātmānātmavivekagraho ghaṭata iti / ataeva pātañjale	api-AtmAnAtma-viveka-grahaH GawataH iti / ataeva pAtaQjale
   sattvapuruṣānyatākhyātireva mokṣahetutayā sthale sthale vyāsabhāṣye proktā	sattva-puruza-anyatA-AKyAtiH-eva mokza-hetu-tayA sTale sTale vyAsa-BAzye proktA
   / sattvapuruṣānyatākhyātirūpadṛgdṛśyavivekagrahottaraṃ yathoktarītyā	/ sattva-puruza-anya-tA-KyAti-rUpa-dRS-dRSya-viveka-graha-uttaram yaTA-ukta-rItyA
   prakṛtyādivivekagrahāt / tatra ca sattvaśabde buddhisthatvena	prakRti-Adi-viveka-grahAt / tatra ca sattva-Sabde budDi-sTa-tvena
   buddhisattvamuktamiti / evaṃ ca prakṛtyādipadārthānāṃ viśiṣyajñānābhāve	budDi-sattvam-uktam-iti / evam ca prakRti-Adi-padArTAnAm viSizya-jQAna-aBAve
   'pi tadvivekajñānaṃ ghaṭate / etena dṛgdṛśyavivekādavidyānivṛttiriti	api tad-viveka-jQAnam Gawate / etena dRS-dRSya-vivekAt-avidyA-nivRttiH-iti
   prācāṃ pravādo 'pyupapāditaḥ / kiñcātmā prakṛtitatkāryebhyo bhinno	prAcAm pravAdaH api-upapAditaH / kiQca-AtmA prakRti-tad-kAryeByaH Binno
   'pariṇāmitvādityādyanumānairapi sāmānyato dṛśyaviveko draṣṭari	apariNAmi-tvAt-itya-Adi-anumAnEH-api sAmAnyatas dRSya-vivekaH drazwari
   sambhavatīti / yattvādhunikā vedāntibruvā dṛśyatvenaiva prakṛtyādīnāṃ	samBavati-iti / yat-tva-aDunikAH vedAntibruvA dRSya-tvena-eva prakRti-AdInAm
   draṣṭṛtvena ca prakṛtyādyakhilajaḍebhya ātmavivekaṃ manyante /	drazwR-tvena ca prakRti-Adi-aKila-jaxeByaH Atma-vivekam manyante /
   ghaṭadraṣṭā ghaṭādbhinnaḥ sarvathā na ghaṭo yathā /	Gawa-drazwA GawAt-BinnaH sarvaTA na GawaH yaTA /
   dehadraṣṭā tathā deho nāhamityādirūpataḥ //	deha-drazwA taTA dehaH na-aham-ityAdi-rUpataH //
   tanna / ātmā vā 're draṣṭavya ityādiśrutibhirātmano 'pi dṛśyatvāt	tat-naH / AtmA vA are drazwavyaH iti-Adi-SrutiBiH-AtmanaH api dRSya-tvAt-
   sākṣāddṛśyatvavivakṣayā ca prakṛtyāderasaṅgrahāt karaṇadvāraiva	sAkzAt-dRSya-tva-vivakzayA ca prakRti-AdeH-asaFgrahAt karaNa-dvArA-eva
   taddarśanāt / athaivaṃ kalpanīyaṃ ātmano vṛttivyāpyatvameva dṛśyatvaṃ	tad-darSanAt / aTa-evam kalpanIyam AtmanaH vRtti-vyApya-tvam-eva dRSya-tvam
   śrutyādibhirvidhīyate na tu prakāśyatvarūpaphalavyāpyatvam /	Sruti-AdiBiH-viDIyate na tu prakASya-tva-rUpa-Pala-vyApya-tvam /
   svayamprakāśasvarūpasya prakāśāpekṣāvirahāt / ato 'tra dṛśyatvaṃ	svayam-prakASa-svarUpasya prakASa-apekzA-virahAt / atas atra dRSya-tvam
   prakāśyatvaṃ taccātmani nāstīti tadapi tuccham / yathā	prakASya-tvam tat-ca-Atmani na-asti-iti tat-api tucCam / yaTA
   hyahamityanubhūyamāno 'pyātmā caitanyākhyaphalavyāpyo na bhavatīti	hi-aham-iti-anuBUyamAnaH api-AtmA cEtanya-AKya-Pala-vyApyaH na Bavati-iti
   bhavadbhirucyate tathaiva bauddhairapīṣyate sukhaduḥkhādimattvenāpi	BavadBiH-ucyate taTA-eva bOdDEH-apIzyate suKa-duHKa-Adimattvena-api
   buddhiḥ svaprakāśatayā caitanyavyāpyā na bhavatīti / tathā cātmanīva	budDiH sva-prakASa-tayA cEtanya-vyApyAH na Bavati-iti / taTA ca-Atmani-iva
   buddhāvapi dṛśyatvāsiddhyā dṛśyatvena rūpeṇa buddhiviveko 'tyantāpekṣito	budDO=-api dRSya-tva-asidDyA dRSya-tvena rUpeNa budDi-vivekaH atyanta-apekzitaH-
   'pi na sidhyatīti bhāṣyādiṣu cānyānyatra dūṣaṇānyuktānīti dik / nanu	api na siDyati-iti BAzya-Adizu ca-anyA-an-i-atra dUzaNAni-uktAni-iti diS / nanu
   sambhavatyevaṃ sāmānyarūpeṇa vivekagrahaḥ / tathāpi sāmānyānyeva bahūni	samBavati-evam sAmAnya-rUpeNa viveka-grahaH / taTA-api sAmAnyAni-eva bahUni
   santi	santi
   pariṇāmitvasaṃhatyakāritvasukhaduḥkhamohātmakatvacaturviṃśatitattvatvādīnyatastaistai	pariNAmi-tva-saMhatya-kAri-tva-suKa-duHKa-moha-Atmaka-tva-caturviMSati-tattva-tva-Adi-in-yatas-tEH-tE
   rūpairvivekagrahāṇāṃ mokṣahetutve 'nanugamadoṣa iti cenna /	rUpEH-viveka-grahANAm mokza-hetu-tve ananugama-dozaH iti ced-na /
   abhimānapratibandhakajñānatvenaivānugamāditi / athaivaṃ sāmānyarūpeṇa	aBimAna-pratibanDaka-jQAna-tvena-eva-anugamAt-iti / aTa-evam sAmAnya-rUpeNa
   vivekasyaiva sarvābhimānanivartakatayā nāhaṃ deho	vivekasya-eva sarva-aBimAna-nivartaka-tayA na-aham dehaH-
   nendriyāṇityādipratyekarūpairvivekagrahāṇāṃ mokṣahetutvaṃ	na-indriyANiti-Adi-pratyeka-rUpEH-viveka-grahANAm mokza-hetu-tvam
   śrutismṛtyorucyamānaṃ kathaṃ ghaṭeteti cenna / avāntaravivekānāṃ	Sruti-smRtyoH-ucyamAnam kaTam Gaweta-iti ced-na / avAntara-vivekAnAm
   sāmānyavivekaprapañcamātratvāditi //	sAmAnya-viveka-prapaQca-mAtra-tvAt-iti //
        iti śrīvijñānabhikṣuviracite sāṅkhyasāre mokṣahetuvivekajñānasya	iti SrI-vijQAna-Bikzu-viracite sAFKya-sAre mokza-hetu-viveka-jQAnasya
   svarūpasya paricchedaḥ // * //	svarUpasya paricCedaH // * //
   atha tṛtīyaḥ paricchedaḥ /	aTa tRtIyaH paricCedaH /
   atha ke te prakṛtyādayo yebhyaḥ puruṣo vivecanīya ityucyate /	aTa ke te prakRti-AdayaH yeByaH puruzaH vivecanIyaH iti-ucyate /
   prakṛtirbuddhyahaṅkārau tanmātraikādaśendriyam /	prakRtiH-budDi-ahaFkArO tanmAtra-ekAdaSa-indriyam /
   bhūtāni ceti sāmānyāccaturviṃśatireva te //	BUtAni ca-iti sAmAnyAt-caturviMSatiH-eva te //
   eteṣveva dharmadharmyabhedena guṇakarmasāmānyānāmantarbhāvaḥ / tatra	etezu-eva Darma-Darmya-Bedena guNa-karma-sAmAnyAnAm-antarBAvaH / tatra
   prakṛtitvaṃ sākṣāt paramparayā 'khilavikāropādānatvaṃ prakṛṣṭākṛtiḥ	prakRti-tvam sAkzAt paramparayA aKila-vikAra-upAdAna-tvam prakRzwa-AkRtiH
   pariṇāmarūpā 'syā iti vyutpatteḥ / prakṛtiḥ śaktirajā pradhānamavyaktaṃ	pariNAma-rUpA asyAH iti vyutpatteH / prakRtiH SaktiH-ajA praDAnam-avyaktam
   tamo māyā 'vidyetyādayaḥ prakṛteḥ paryāyāḥ /	tamaH mAyA avidyA-ityAdayaH prakRteH paryAyAH /
   brāhmīti vidyā 'vidyeti māyeti ca tathā pare /	brAhmI-iti vidyA avidyA-iti mAyA-iti ca taTA pare /
   prakṛtiśca parā ceti vadanti paramarṣayaḥ //	prakRtiH-ca parA ca-iti vadanti parama-RzayaH //
   iti smṛteḥ / sā ca sāmyāvasthayopalakṣitaṃ sattvādidravyatrayam /	iti smRteH / sA ca sAmya-avasTayA-upalakzitam sattva-Adi-dravya-trayam /
   kāryasattvādivāraṇāyopalakṣitāntam / sāmyāvasthā ca	kArya-sattva-Adi-vAraNAya-upalakzita-antam / sAmya-avasTA ca
   nyūnādhikabhāvenāsaṃhananāvasthā akāryāvastheti yāvat / mahadādikaṃ tu	nyUna-aDika-BAvena-asaMhanana-avasTA akArya-avasTA-iti yAvat / mahat-Adikam tu
   kāryasattvādikaṃ na kadā 'pyakāryāvasthaṃ bhavatīti tadvyāvṛttiḥ /	kArya-sattva-Adikam na kadA api-akArya-avasTam Bavati-iti tad-vyAvRttiH /
   vaiṣamyāvasthāyāmapi prakṛtitvasiddhaya upalakṣitamityuktam / akāryamiti	vEzamya-avasTAyAm-api prakRti-tva-sidDayaH upalakzitam-iti-uktam / akAryam-iti
   tūpalakṣitāntasya niṣkṛṣṭārthaḥ / sattvādiguṇavatī sattvādyatiriktā	tu-upalakzita-antasya nizkRzwa-arTaH / sattva-Adi-guNavatI sattva-Adi-atiriktA
   prakṛtiriti na śaṅkanīyam / sattvādīnāmataddharmatvaṃ tadrūpatvāditi	prakRtiH-iti na SaFkanIyam / sattva-AdInAm-atad-Darma-tvam tad-rUpa-tvAt-iti
   sāṅkhyasūtreṇa sattvādīnāṃ prakṛtisvarūpahetunā	sAFKya-sUtreNa sattva-AdInAm prakRti-svarUpa-hetunA
   prakṛtidharmatvapratiṣedhāt / yogasūtratadbhāṣyābhyāmapi guṇānāmeva	prakRti-Darma-tva-pratizeDAt / yoga-sUtra-tad-BAzyAByAm-api guNAnAm-eva
   prakṛtitvavacanācca / guṇebhya eva kāryotpattau	prakRti-tva-vacanAt-ca / guNeByaH eva kArya-utpattO
   tadanyaprakṛtikalpanāvaiyarthyācca / prakṛterguṇā ityādivākyaṃ tu vanasya	tad-anya-prakRti-kalpanA-vEi-arTyAt-ca / prakRteH-guNAH ityAdi-vAkyam tu vanasya
   vṛkṣā itivad bodhyam /	vRkzAH iti-vat boDyam /
   sattvaṃ rajastama iti prakṛterabhavan guṇāḥ /	sattvam rajaH-tamaH iti prakRteH-aBavan guNAH /
   iti sattvādīnāṃ prakṛtikāryatvavacanaṃ tu guṇanityatāvākyavirodhena	iti sattva-AdInAm prakRti-kAryatva-vacanam tu guNa-nitya-tA-vAkya-viroDena
   mahattattvakāraṇībhūtakāryasattvādiparameva / mahadādisṛṣṭirhi	mahat-tattva-kAraNIBUta-kArya-sattva-Adi-param-eva / mahat-Adi-sRzwiH-hi
   guṇavaiṣamyāt śrūyate / tacca vaiṣamyaṃ sajātīyasavalanena	guNa-vEzamyAt SrUyate / tat-ca vEzamyam sajAtIya-savalanena
   guṇāntaravyāvṛttaprakāśādiphalopahitaḥ sattvādivyavahārayogyaḥ pariṇāma	guNa-antara-vyAvRtta-prakASa-Adi-Pala-upahitaH sattva-Adi-vyavahAra-yogyaH pariNAma
   iti / etenāṣṭāviṃśatitattvapakṣo 'pyupapādito mantavyaḥ / vaiṣamya eva	iti / etena-azwAviMSati-tattva-pakzaH api-upapAditaH mantavyaH / vEzamyaH eva
   sattvādivyavahāraśca śrutau dṛśyate / yathā tama evedamagra āsa	sattva-Adi-vyavahAraH-ca SrutO dRSyate / yaTA tamaH eva-idam-agre Asa
   tatpareṇeritaṃ viṣamatvaṃ prayātyetad vai rajaso rūpaṃ khalvīritaṃ	tad-pareNa-Iritam vizama-tvam prayAti-etat vE rajasaH rUpam Kalu-Iritam
   viṣamatvaṃ prayātyetad vai sattvasya rūpamiti / sattvāditrayaṃ ca	vizama-tvam prayAti-etat vE sattvasya rUpam-iti / sattva-Adi-trayam ca
   sukhaprakāśalāghavaprasādādiguṇavattayā / saṃyogavibhāgādimattayā	suKa-prakASa-lAGava-prasAda-Adi-guNavat-tayA / saMyoga-viBAga-AdimattayA
   'nāśritatvopādānatvādinā ca draṣṭavye 'pi puruṣopakaraṇatvāt	anASrita-tva-upAdAna-tva-AdinA ca drazwavye api puruza-upakaraNa-tvAt
   puruṣabandhakatvācca guṇaśabdenocyate / indriyādivat / guṇānāṃ	puruza-banDaka-tvAt-ca guNa-Sabdena-ucyate / indriya-Adi-vat / guNAnAm
   sukhaduḥkhamohātmakatvapravādastu dharmadharmyabhedāt / manasaḥ	suKa-duHKa-moha-Atmaka-tva-pravAdaH-tu Darma-Darmya-BedAt / manasaH
   saṅkalpātmakatvavat / tatra sattvaṃ sukhaprasādaprakāśādyanekadharmakaṃ	saFkalpa-Atmaka-tva-vat / tatra sattvam suKa-prasAda-prakASa-Adi-aneka-Darmakam
   prādhānyatastu sukhātmakamucyate / evaṃ rajo 'pi	prADAnyataH-tu suKa-Atmakam-ucyate / evam rajaH api
   duḥkhakāluṣyapravṛttyādyanekadharmakaṃ prādhānyatastu duḥkhātmakamucyate /	duHKa-kAluzya-pravRtti-Adi-aneka-Darmakam prADAnyataH-tu duHKa-Atmakam-ucyate /
   tathā tamo 'pi mohāvaraṇastambhanādyanekadharmakaṃ prādhānyatastu	taTA tamaH api moha-AvaraNa-stamBana-Adi-aneka-Darmakam prADAnyataH-tu
   mohātmakamucyate / ta eva dharmāsteṣāṃ lakṣaṇāni bhavanti / sattvādisañjñā	moha-Atmakam-ucyate / te eva DarmAH-tezAm lakzaNAni Bavanti / sattva-Adi-saQjQA
   cānvarthā / sato bhāvaḥ sattvamuttamatvamiti vyutpattyā hi	ca-anvarTAH / sataH BAvaH sattvam-uttama-tvam-iti vyutpattyA hi
   dharmaprādhānyenottamaṃ puruṣopakaraṇaṃ sattvaśabdārthaḥ / madhyamaṃ ca	Darma-prADAnyena-uttamam puruza-upakaraNam sattva-Sabda-arTaH / maDyamam ca
   rajaḥśabdārtho rāgayogāt / adhamaṃ ca tamaḥśabdārthaḥ / adharmāvaraṇayogāt	rajaH-Sabda-arTaH rAga-yogAt / aDamam ca tamaH-Sabda-arTaH / aDarma-AvaraNa-yogAt-
   / tāni ca sattvādīni pratyekamasaṅkhyavyaktayaḥ /	/ tAni ca sattva-AdIni pratyekam-asaFKya-vyaktayaH /
   laghutvādidharmairanyonyasādharmyaṃ vaidharmyaṃ ca guṇānāmiti	laGu-tva-Adi-DarmEH-anyonya-sADarmyam vEDarmyam ca guNAnAm-iti
   sāṅkhyasūtrāt / atra hi sūtre laghutvādinā bahūnāṃ sattvānāṃ sādharmyaṃ	sAFKya-sUtrAt / atra hi sUtre laGu-tva-AdinA bahUnAm sattvAnAm sADarmyam
   tenaiva rajastamobhyāṃ vaidharmyam / evaṃ calatvādinā gurutvādinā ca	tena-eva rajaH-tamoByAm vEDarmyam / evam cala-tva-AdinA gurutva-AdinA ca
   bahūnāṃ rajasāṃ bahūnāṃ ca tamasāṃ tadubhayamuktamiti / kiñca yadi	bahUnAm rajasAm bahUnAm ca tamasAm tad-uBaya-m-uktam-iti / kiQca yadi
   sattvāditrayamekaikavyaktireva syāt tat trayaṃ vibhveva vaktavyam / ekadā	sattva-Adi-trayam-ekEka-vyaktiH-eva syAt tat trayam viBvA-iva vaktavyam / ekadA
   'nekabrahmāṇḍādisṛṣṭiśravaṇāt / tathā ca kāryāṇāmanantavaicitryaṃ na	aneka-brahmANxa-Adi-sRzwi-SravaNAt / taTA ca kAryANAm-ananta-vEcitryam na
   ghaṭate / na ca saṃyogavaicitryādvaicitryaṃ syāditi vācyam / vibhūnāṃ	Gawate / na ca saMyoga-vEcitryAt-vEcitryam syAt-iti vAcyam / viBUnAm
   trayāṇāṃ guṇānāṃ svataḥ saṃyogavaicitryāsambhavāt / dravyāntarasya	trayANAm guNAnAm svatas saMyoga-vEcitryA-samBavAt / dravya-antarasya
   cāvacchedakībhūtasyābhāvāditi / tasmāt sattvādīnyasaṅkhyavyaktikānyeva	ca-avacCedakIBUtasya-aBAvAt-iti / tasmAt sattva-AdIni-asaFKya-vyaktikAni-eva
   dravyāṇi / teṣu tritvavacanaṃ tu sattvatvādivibhājakopādhitrayeṇa	dravyANi / tezu tri-tva-vacanam tu sattva-tva-Adi-viBAjaka-upa-aDi-trayeNa
   vaiśeṣikāṇāṃ navadravyavacanavaditi siddham / tāni ca sattvādīni	vESezikANAm nava-dravya-vacana-vat-iti sidDam / tAni ca sattva-AdIni
   yathāyogyamaṇuvibhuparimāṇakāni / anyathā	yaTAyogyam-aNu-viBu-parimANakAni / anyaTA
   rajasaścalasvabhāvatvavacanavirodhāt / ākāśakāraṇatvasya ca	rajasaH-cala-svaBAva-tva-vacana-viroDAt / AkASa-kAraNa-tvasya ca
   vibhutvaucityāt / sarveṣāṃ kāraṇadravyāṇāṃ vibhutve kāryāṇāṃ	viBu-tva-OcityAt / sarvezAm kAraNa-dravyANAm viBu-tve kAryANAm
   paricchinnatvānupapatteśca / nanvevaṃ vaiśeṣikoktānyeva pārthivāṇvādīni	paricCinna-tva-anupapatteH-ca / nanu-evam vESezika-uktAni-eva pArTiva-aNu-AdIni
   prakṛtirityāyāyamiti cenna / gandhādiguṇaśūnyatvena kāraṇadravyeṣu	prakRtiH-iti-AyAyam-iti ced-na / ganDa-Adi-guNa-SUnya-tvena kAraNa-dravyezu
   pṛthivītvādyabhāvato 'smākaṃ viśeṣāt / taduktaṃ viṣṇupurāṇādiṣu //	pRTivI-tva-Adi-aBAvataH asmAkam viSezAt / tat-uktam vizNupurANa-Adizu //
   avyaktaṃ kāraṇaṃ yat tat pradhānamṛṣisattamaiḥ /	avyaktam kAraNam yat tat praDAnam-Rzi-sattamEH /
   procyate prakṛtiḥ sūkṣmā nityaṃ sadasadātmakam //	procyate prakRtiH sUkzmA nityam sat-asat-Atmakam //
   śabdasparśavihīnaṃ tadrūpādibhirasaṃyutam /	Sabda-sparSa-vihInam tad-rUpa-AdiBiH-asaMyutam /
   triguṇaṃ tajjagadyoniranādiprabhavāpyayam //	triguNam tat-jagat-yoniH-anAdi-praBava-apyayam //
   ityādinā /	ityAdinA /
   vaiśeṣikāṇāṃ kāraṇadravyeṣu gandhādyanumānaṃ tu bhāṣye 'smābhirnirākṛtam /	vESezikANAm kAraNa-dravyezu ganDa-Adi-anumAnam tu BAzye asmABiH-nirAkRtam /
   athaivamapi prakṛteraṇuvibhusādhāraṇasattvādyanekavyaktirupatve	aTa-evam-api prakRteH-aNu-viBu-sA-DAraNa-sattva-Adi-aneka-vyaktiH-upatve
   'paricchinnatvaikatvākriyatvasiddhāntakṣatiriti maivam /	aparicCinna-tva-eka-tva-akriyatva-sidDAnta-kzatiH-iti mA-evam /
   kāraṇadravyatvarūpaprakṛtitvenaivāparicchinnatvavacanāt / gandhatvena	kAraNa-dravya-tva-rUpa-prakRti-tvena-eva-aparicCinna-tva-vacanAt / ganDa-tvena
   gandhānāṃ pṛthivīvyāpakatāvat / ākāśādiprakṛtīnāṃ vibhutvenaiva	ganDAnAm pRTivI-vyApaka-tA-vat / AkASa-Adi-prakRtInAm viBu-tvena-eva
   prakṛtivibhutvasiddhāntopapatteśca / tathā puruṣabhedena sargabhedena ca	prakRti-viBu-tva-sidDAnta-upapatteH-ca / taTA puruza-Bedena sarga-Bedena ca
   bhedābhāvasyaivaikaśabdārthatvāt / ajāmekāmiti śrutitastathā 'vagamāt /	Beda-aBAvasya-eva-eka-Sabda-arTa-tvAt / ajAm-ekAm-iti SrutitaH-taTA avagamAt /
   athādhyavasāyābhimānādikriyārāhityasyaivākriyaśabdārthatvāt / anyathā	aTa-aDyavasAya-aBimAna-Adi-kriyA-ArAhiti-asya-eva-akriya-Sabda-arTa-tvAt / anyaTA
   śrutismṛtiṣūktasya prakṛtikṣobhasyānupapatteriti / prakṛtigatāścāpare	Sruti-smRtizu-uktasya prakRti-kzoBasya-anupapatteH-iti / prakRti-gatAH-ca-apare
   viśeṣā bhāṣye draṣṭavyāḥ / prakṛtyanumānaṃ cedam / sukhaduḥkhamohātmakaṃ	viSezAH BAzye drazwavyAH / prakRti-anumAnam ca-idam / suKa-duHKa-moha-Atmakam
   mahadādikāryaṃ sukhaduḥkhamohātmakadravyakāryaṃ sukhaduḥkhamohātmakatvāt	mahat-Adi-kAryam suKa-duHKa-moha-Atmaka-dravya-kAryam suKa-duHKa-moha-Atmaka-tvAt-
   vastrādikāryaśayyādivaditi / śrutismṛtī cātrānugrāhakastarkaḥ / evaṃ	vastra-Adi-kArya-SayyA-Adi-vat-iti / Sruti-smRtI ca-atra-anugrAhakaH-tarkaH / evam
   sāmānyato 'numitāyāḥ prakṛterviśeṣāḥ śāstrādyogāccāvagantavyāḥ /	sAmAnyatas anumitAyAH prakRteH-viSezAH SAstrAt-yogAt-ca-avagantavyAH /
   anumānasya sāmānyamātraviṣayakatvāt / nanvantareva sukhādikamupalabhyate	anumAnasya sAmAnya-mAtra-vizayaka-tvAt / nanu-antarA-iva suKa-Adikam-upalaByate
   bāhyavastuṣu sukhādau kiṃ pramāṇaṃ yena dṛṣṭāntatā syāditi / ucyate /	bAhya-vastuzu suKa-AdO kim pramANam yena dRzwAnta-tA syAt-iti / ucyate /
   antaḥkaraṇasya sukhādihetutayā viṣayeṣu sukhādikaṃ sidhyati / na ca	antaHkaraNasya suKa-Adi-hetu-tayA vizayezu suKa-Adikam siDyati / na ca
   rūpādigatottamatvādikameva sukhādyutpādane niyāmakam /	rUpa-Adi-gata-uttama-tva-Adikam-eva suKa-Adi-utpAdane niyAmakam /
   uttamatvāderjātirūpatve nīlatvapītatvādinā jātisāṅkaryāpatteḥ /	uttama-tva-AdeH-jAti-rUpa-tve nIlatva-pIta-tva-AdinA jAti-sAFkarya-ApatteH /
   kālādibhedairekasyā eva rūpavyakteḥ sukhaduḥkhotpādakatvācca / ataḥ	kAla-Adi-BedEH-ekasyAH eva rUpa-vyakteH suKa-duHKa-utpAdaka-tvAt-ca / atas-
   sukhādimattvamevottamatvādikam / kiñca ghaṭarūpamiti pratyayavat	suKa-Adimat-tvam-eva-uttama-tva-Adikam / kiQca Gawa-rUpam-iti pratyaya-vat-
   strīsukhaṃ candanasukhamityādipratyayādapi viṣaye sukhādyucitam / adhikaṃ	strI-suKam candana-suKam-ityAdi-pratyayAt-api vizaye suKa-Adi-ucitam / aDikam
   tu bhāṣye draṣṭavyam / tadevaṃ prakṛtirnirūpitā / mahattattvaṃ nirūpyate /	tu BAzye drazwavyam / tat-evam prakRtiH-nirUpitA / mahat-tattvam nirUpyate /
   prakṛteḥ sakāśādbuddhyākhyaṃ mahattattvaṃ jāyate / tasya	prakRteH sakASAt-budDi-AKyam mahat-tattvam jAyate / tasya
   dharmādirūpaprakṛṣṭaguṇayogān mahatsañjñā tadeva ca lakṣaṇam / mahān	Darma-Adi-rUpa-prakRzwa-guNa-yogAt mahat-saQjQA tat-eva ca lakzaNam / mahAn
   buddhiḥ prajñetyādayaśca tasya paryāyāḥ / tathā coktamanugītāyām /	budDiH prajQA-ityAdayaH-ca tasya paryAyAH / taTA ca-uktam-anugItAyAm /
   mahānātmā matirviṣṇurjiṣṇuḥ śambhuśca vīryavān /	mahAn-AtmA matiH-vizNuH-jizNuH SamBuH-ca vIryavAn /
   buddhiḥ prajñopalabdhiśca tathā brahmā dhṛtiḥ smṛtiḥ //	budDiH prajQA-upalabDiH-ca taTA brahmA DRtiH smRtiH //
   paryāyavācakairetairmahānātmā nigadyate /	paryAya-vAcakEH-etEH-mahAn-AtmA nigadyate /
   sarvataḥ pāṇipādaśca sarvato 'kṣiśiromukhaḥ //	sarvatas pANi-pAdaH-ca sarvatas akzi-SiraH-muKaH //
   sarvataḥ śrutimāṃlloke sarvaṃ vyāpya sa tiṣṭhati /	sarvatas SrutimAn=-loke sarvam vyApya sa tizWati /
   aṇimā laghimā prāptirīśāno jyotiravyayaḥ //	aNimA laGimA prAptiH-ISAnaH jyotiH-avyayaH //
   jñānavantaśca ye kecidalubdhā jitamanyavaḥ /	jQAnavantaH-ca ye kecid-alubDAH jita-manyavaH /
   vimuktāḥ sarva evaite mahattvamupayāntyuta /	vimuktAH sarve eva-ete mahat-tvam-upayAnti-uta /
   viṣṇurevādisargeṣu svayambhūrbhavati prabhuḥ //	vizNuH-eva-Adi-sargezu svayamBUH-Bavati praBuH //
   iti / atra sattvādyaṃśatrayeṇa mahato devatātrayopādhitvāt tadavivekena	iti / atra sattva-Adi-aMSa-trayeNa mahataH devatA-traya-upADi-tvAt tad-avivekena
   brahmaviṣṇuśivatvavacanam / taduktaṃ viṣṇau /	brahma-vizNu-Siva-tva-vacanam / tat-uktam vizNO /
   sāttviko rājasaścaiva tāmasaśca tridhā mahān /	sAttvikaH rAjasaH-ca-eva tAmasaH-ca triDA mahAn /
   iti / mātsye ca /	iti / mAtsye ca /
   savikārāt pradhānāt tu mahattattvamajāyata /	sa-vikArAt praDAnAt tu mahat-tattvam-ajAyata /
   mahāniti yataḥ khyātirlokānāṃ jāyate sadā //	mahAn-iti yatas KyAtiH-lokAnAm jAyate sadA //
   guṇebhyaḥ kṣobhyamāṇebhyastrayo devā vijajñire /	guNeByaH kzoByamANeByaH-trayaH devAH vijajQire /
   ekā mūrtistrayo devā brahmaviṣṇumaheśvarāḥ //	ekA mUrtiH-trayaH devAH brahma-vizNu-maheSvarAH //
   iti / aṇimetyādibhāvanirdeśo dharmadharmyabhedāt / brahmaśaṅkarāpekṣayā	iti / aNima-ityAdi-BAva-nirdeSaH Darma-Darmya-BedAt / brahma-SaFkara-apekzayA
   'pyādau viṣṇurūpeṇaiva mahānāvirbhavatīti viṣṇurevetyardhenoktam / ekameva	api-AdO vizNu-rUpeNa-eva mahAn-AvirBavati-iti vizNuH-eva-iti-arDena-uktam / ekam-eva
   mahattattvamaṃśato rajastamaḥsambhedena pariṇataṃ sad	mahat-tattvam-aMSataH rajaH-tamaH-samBedena pariNatam sat-
   vyaṣṭijīvānāmupādhiradharmādiyuktaṃ kṣudramapi bhavati /	vyazwi-jIvAnAm-upADiH-aDarma-Adi-yuktam kzudram-api Bavati /
   mahaduparāgādviparītamiti sāṅkhyasūtrāt / mahattattvasya	mahat-uparAgAt-viparItam-iti sAFKya-sUtrAt / mahat-tattvasya
   prādhānyenāsādhāraṇyena cādhyavasāyo vṛttiḥ /	prADAnyena-asADAraNyena ca-aDyavasAyaH vRttiH /
   mahadahaṅkāramanastritayātmakasyāntaḥkaraṇasya mahattattvaṃ bījāvastheti /	mahat-ahaFkAra-manaH-tritaya-Atmakasya-antaHkaraNasya mahat-tattvam bIja-avasTA-iti /
   atra prakṛtermahān mahato 'haṅkāra ityādisṛṣṭikrame śāstrameva pramāṇam /	atra prakRteH-mahAn mahataH ahaFkAraH ityAdi-sRzwi-krame SAstram-eva pramANam /
   anumānena sāmānyataḥ kāryāṇāṃ sakāraṇakatvamātrasiddheḥ na tu sṛṣṭau	anumAnena sAmAnyatas kAryANAm sa-kAraNaka-tva-mAtra-sidDeH na tu sRzwO
   bhūtādikramo vā 'ntaḥkaraṇādikramo vetyekataravadhārakamanumānaṃ	BUta-Adi-kramaH vA antaHkaraNa-Adi-kramaH vA-iti-ekataravaDArakam-anumAnam
   sambhavati / spaṣṭaliṅgābhāvāt / śrutismṛtyanugṛhītaṃ yathākathañcilliṅgaṃ	samBavati / spazwa-liFga-aBAvAt / Sruti-smRti-anugRhItam yaTAkaTaQcit-liFgam
   tu mahadādikrame 'stīti bhāṣye 'smābhiḥ pradarśitam / mahattattvaṃ	tu mahat-Adi-krame asti-iti BAzye asmABiH pradarSitam / mahat-tattvam
   nirūpitam / ahaṅkāro nirūpyate / mahattattvādahaṅkāra utpadyate / aṅkurāt	nirUpitam / ahaFkAraH nirUpyate / mahat-tattvAt-ahaFkAraH utpadyate / aFkurAt-
   śākhāvat / tasya cābhimānavṛttikatvādahaṅkārasañjñā / kumbhakārasañjñāvat	SAKA-vat / tasya ca-aBimAna-vRttika-tvAt-ahaFkAra-saQjQA / kumBakAra-saQjQAvat
   / tadeva lakṣaṇam / tasya ca paryāyāḥ kaurme proktāḥ /	/ tat-eva lakzaNam / tasya ca paryAyAH kOrme proktAH /
   ahaṅkāro 'bhimānañca kartā mantā ca saṃsmṛtaḥ /	ahaFkAraH aBimAnaQca kartA mantA ca saMsmRtaH /
   ātmā ca prakulo jīvo yataḥ sarvāḥ pravṛttayaḥ //	AtmA ca prakulaH jIvaH yatas sarvAH pravRttayaH //
   iti / sa cāhaṅkārastrividhatayā trividhakāryahetuḥ / taduktaṃ kaurme /	iti / sa ca-ahaFkAraH-triviDa-tayA triviDa-kArya-hetuH / tat-uktam kOrme /
   vaikārikastaijasaśca bhūtādiścaiva tāmasaḥ /	vEkArikaH-tEjasaH-ca BUtAdiH-ca-eva tAmasaH /
   trividho 'yamahaṅkāro mahataḥ sambabhūva ha //	triviDaH ayam-ahaFkAraH mahataH sambaBUva ha //
   taijasādindriyāṇi syurdevā vaikārikāddaśa /	tEjasAt-indriyANi syuH-devAH vEkArikAt-daSa /
   ekādaśaṃ manaścātra svaguṇenobhayātmakam //	ekAdaSam manaH-ca-atra sva-guNena-uBaya-Atmakam //
   bhūtatanmātrasargastu bhūtāderabhavan prajāḥ /	BUta-tanmAtra-sargaH-tu BUtAdeH-aBavan prajAH /
   iti / vaikārikaḥ sāttvikaḥ / taijaso rājasaḥ / svaguṇenindriyavṛttiṣu	iti / vEkArikaH sAttvikaH / tEjasaH rAjasaH / sva-guNenindriya-vRttizu
   sāhāyyarūpeṇotkarṣeṇa / ubhayātmakaṃ jñānakarmobhayendriyātmakam /	sAhAyya-rUpeNa-utkarzeNa / uBaya-Atmakam jQAna-karma-uBaya-indriya-Atmakam /
   anyatramanā abhūvaṃ nā 'śrauṣamityādiśrutyā manaso	anyatramanAH aBUvam nA aSrOzam-iti-Adi-SrutyAH manasaH-
   jñānakarmobhayendriyasahakāritvasiddheriti / ekādaśendriyadevāśca /	jQAna-karma-uBaya-indriya-sahakAri-tva-sidDeH-iti / ekAdaSa-indriya-devAH-ca /
   digvātārkapracetośvivahnīndropendramitrakāḥ /	digvAta-arka-praceta-uSvivahni-indra-upendra-mitrakAH /
   candraśca	candraH-ca
   iti / ahaṅkāro nirūpitaḥ / indriyādīni nirūpyante / ahaṅkārādādau mana	iti / ahaFkAraH nirUpitaH / indriya-AdIni nirUpyante / ahaFkArAt-AdO mana
   utpadyate /	utpadyate /
   śabdarāgācchrotramasya jāyate bhāvitātmanaḥ /	SabdarAgAt-Srotram-asya jAyate BAvitAtmanaH /
   rūparāgāt tathā cakṣurghrāṇaṃ gandhajighṛkṣayā //	rUpa-rAgAt taTA cakzuH-GrANam ganDa-jiGRkzayA //
   ityādinā mokṣadharmādāvindriyādīnāṃ manovṛttirāgādikāryatvaśravaṇāt /	ityAdinA mokza-Darma-AdO=-indriya-AdInAm manaH-vRtti-rAga-Adi-kArya-tva-SravaNAt /
   tataścāhaṅkārāt saṅkalpapūrvakaṃ daśendriyāṇi pañcatanmātrāni cotpadyante	tatas-ca-ahaFkArAt saFkalpa-pUrvakam daSa-indriyANi paQca-tanmAtrAni ca-utpadyante
   / indriyatanmātrayośca kāryakāraṇabhāvasyābhāvāt kramaniyamo nāsti /	/ indriya-tanmAtrayoH-ca kArya-kAraNa-BAvasya-aBAvAt krama-niyamaH na-asti /
   tatrendriyeṣu nāstyavāntarakāryakāraṇabhāvaḥ pramāṇābhāvāt / tanmātreṣu	tatra-indriyezu na-asti-avAntara-kArya-kAraNa-BAvaH pramANa-aBAvAt / tanmAtrezu
   tvasti / sa yathā / śabdatanmātrādvakṣyamāṇakrameṇa sparśatanmātraṃ	tu-asti / sa yaTA / Sabda-tanmAtrAt-vakzyamANa-krameNa sparSa-tanmAtram
   śabdasparśobhayaguṇakamevaṃ krameṇaikaikaguṇavṛddhyā paratanmātratrayaṃ	Sabda-sparSa-uBaya-guNakam-evam krameNa-ekEka-guNa-vRdDyA para-tanmAtra-trayam
   pūrvapūrvatanmātrebhya utpadyate pātañjalabhāṣye tanmātreṣu	pUrva-pUrva-tanmAtreByaH utpadyate pAtaQjala-BAzye tanmAtrezu
   krameṇaikaikaguṇavṛddhivacanāt / tataśca pañcatanmātrebhyaḥ pañcabhūtāni	krameNa-ekEka-guNa-vRdDi-vacanAt / tatas-ca paQca-tanmAtreByaH paQcaBUtAni
   jāyante / tatrāhaṅkārāt pañcatanmātrāṇāṃ taddvārā bhūtānāṃ cotpattau	jAyante / tatra-ahaFkArAt paQca-tanmAtrANAm tad-dvArA BUtAnAm ca-utpattO
   kramaḥ kūrmaviṣṇvādipurāṇeṣūktaḥ / yathā kūrme /	kramaH kUrma-vizNu-Adi-purANezu-uktaH / yaTA kUrme /
   bhūtādistu vikurvāṇaḥ śabdamātraṃ sasarja ha /	BUtAdiH-tu vikurvANaH Sabda-mAtram sasarja ha /
   ākāśaṃ suṣiraṃ tasmādutpannaṃ śabdalakṣaṇam //	AkASam suziram tasmAt-utpannam Sabda-lakzaNam //
   ākāśastu vikurvāṇaḥ sparśamātraṃ sasarja ha /	AkASaH-tu vikurvANaH sparSa-mAtram sasarja ha /
   vāyurutpadyate tasmāt tasya sparśo guṇo mataḥ //	vAyuH-utpadyate tasmAt tasya sparSaH guNaH mataH //
   ityādikrameṇeti / nanvevamākāśādibhūtacatuṣṭayasyāpi	ityAdi-krameNa-iti / nanu-evam-AkASa-Adi-BUta-catuzwayasya-api
   tattvāntarārambhakatvena prakṛtitvāpattyā	tattva-antara-AramBaka-tvena prakRti-tva-ApattyA
   kevalavikṛtitvasiddhāntakṣatiriti cenna / ākāśādīnāṃ	kevala-vikRti-tva-sidDAnta-kzatiH-iti ced-na / AkASa-AdInAm
   sparśāditanmātreṣvahaṅkāropaṣṭambhamātreṇa kāraṇatvasya purāṇeṣūktatvāditi	sparSa-Adi-tanmAtrezu-ahaFkAra-upazwamBa-mAtreNa kAraNa-tvasya purANezu-ukta-tvAt-iti
   / tadevaṃ trayoviṃśatitattvānāmutpattiruktā / tatra pañcabhūtāni	/ tat-evam trayoviMSati-tattvAnAm-utpattiH-uktAH / tatra paQcaBUtAni
   varjayitvā 'haṅkāraṃ ca buddhau praveśya saptadaśakaṃ liṅgaśarīrasañjñaṃ	varjayitvA ahaFkAram ca budDO praveSya saptadaSakam liFga-SarIra-saQjQam
   bhavati vahnerindhanavadātmano 'bhivyaktisthānatvāt / tacca sarvapuruṣāṇāṃ	Bavati vahneH-inDana-vat-AtmanaH aBivyakti-sTAna-tvAt / tat-ca sarva-puruzANAm
   sargādāvutpadya prākṛtapralayaparyantaṃ tiṣṭhati / tenaiva	sarga-AdO=-utpadya prAkRta-pralaya-paryantam tizWati / tena-eva
   cehalokaparalokayoḥ saṃsaraṇaṃ jīvānāṃ bhavati / prāṇaśca buddhereva	ceha-loka-para-lokayoH saMsaraNam jIvAnAm Bavati / prANaH-ca budDeH-eva
   vṛttibheda ityato na liṅgaśarīrāt pṛthaṅ nirdiśyate / tasya liṅgaśarīrasya	vRtti-BedaH iti-atas na liFga-SarIrAt pRTak nirdiSyate / tasya liFga-SarIrasya
   sūkṣmāṇi pañcabhūtānyāśrayaścitrādivadāśrayaṃ vinā paramasūkṣmasya	sUkzmANi paQcaBUtAni-ASrayaH-citra-Adi-vat-ASrayam vinA parama-sUkzmasya
   lokāntaragamanāsambhavāt / idaṃ ca liṅgaśarīramādau svayambhuva	loka-antara-gamana-asamBavAt / idam ca liFga-SarIram-AdO svayamBuva
   upādhibhūtamekameva jāyate / tasyaiva virāḍākhyavakṣyamāṇasthūlaśarīravat	upADiBUtam-ekam-eva jAyate / tasya-eva virAxa-AKya-vakzyamANa-sTUla-SarIra-vat
   / tataśca vyaṣṭijīvānāmupādhibhūtāni vyaṣṭiliṅgaśarīrāṇi tadaṃśabhūtāni	/ tatas-ca vyazwi-jIvAnAm-upADi-BUtAni vyazwi-liFga-SarIrANi tad-aMSa-BUtAni
   tato vibhajyante / piturliṅgaśarīrāt putraliṅgaśarīravat / taduktaṃ	tatas viBajyante / pituH-liFga-SarIrAt putra-liFga-SarIra-vat / tad-uktam
   sūtrakāreṇa / vyaktibhedaḥ karmaviśeṣāditi / manunā 'pyuktam /	sUtrakAreNa / vyakti-BedaH karma-viSezAt-iti / manunA api-uktam /
   teṣāṃ tvavayavān sūkṣmān ṣaṇṇāmapyamitaujasām /	tezAm tu-avayavAn sUkzmAn zaNNAm-api-amita-ojasAm /
   sanniveśyātmamātrāsu sarvabhūtāni nirmame //	sanniveSya-Atma-mAtrAsu sarva-BUtAni nirmame //
   iti / ṣaṇṇāmiti ṣaḍindriyaṃ samastaliṅgaśarīropalakṣakam / tathā ca	iti / zaNNAm-iti zaz-indriyam samasta-liFga-SarIra-upalakzakam / taTA ca
   svayambhūḥ svaliṅgaśarīrāvayavān sūkṣmān alpān ātmamātrāsu svāṃśacetaneṣu	svayamBUH sva-liFga-SarIra-avayavAn sUkzmAn alpAn Atma-mAtrAsu sva-aMSa-cetanezu
   saṃyojya sarvaprāṇinaḥ sasarjetyarthaḥ / liṅgaśarīraṃ nirūpitam /	saMyojya sarva-prANinaH sasarja-iti-arTaH / liFga-SarIram nirUpitam /
   sthūlaśarīrotpattirucyate / daśaguṇitamahattattvamadhye 'haṅkāro	sTUlaSarIra-utpattiH-ucyate / daSa-guNita-mahat-tattva-maDye ahaFkAraH-
   'haṅkārasyāpi daśaguṇitasya madhye vyoma vyomno 'pi daśaguṇitasya madhye	ahaFkArasya-api daSa-guNitasya maDye vyoma vyomnaH api daSa-guNitasya maDye
   vāyurvāyorapi daśaguṇitasya madhye tejaḥ tejaso 'pi daśaguṇitasya madhye	vAyuH-vAyoH-api daSa-guNitasya maDye tejaH tejasaH api daSa-guNitasya maDye
   jalaṃ jalasyāpi daśaguṇitasya madhye pṛthivī samutpadyate / saiva	jalam jalasya-api daSa-guNitasya maDye pRTivI samutpadyate / sA-eva
   sthūlaśarīrasya bījam / tadeva ca pṛthivīrūpaṃ bījamaṇḍarūpeṇa pariṇamate	sTUla-SarIrasya bIjam / tat-eva ca pRTivI-rUpam bIjamaNxa-rUpeNa pariNamate
   / tasyāpi daśaguṇitasyāṇḍarūpasya pṛthivyāvaraṇasya madhye	/ tasya-api daSa-guNitasya-aNxa-rUpasya pRTivI-AvaraNasya maDye
   caturdaśabhuvanātmakaṃ svayambhuvaṃ sthūlaśarīraṃ tatsaṅkalpādevotpadyate	caturdaSa-Buvana-Atmakam svayamBuvam sTUlaSarIram tad-saFkalpAt-eva-utpadyate
   / tenaiva śarīreṇa svayambhūrnārāyaṇa ityucyate / taduktaṃ manunā	/ tena-eva SarIreNa svayamBUH-nArAyaNaH iti-ucyate / tat-uktam manunA
   svayambhuvaṃ prakṛtya /	svayamBuvam prakRtyaH /
   so 'bhidhyāya śarīrāt svāt sisṛkṣurvividhāḥ prajāḥ /	saH aBiDyAya SarIrAt svAt sisRkzuH-viviDAH prajAH /
   apa eva sasarjādau tāsu bījamavāsṛjat //	apaH eva sasarja-AdO tAsu bIjam-avAsRjat //
   tadaṇḍamabhavaddhaimaṃ sahasrāṃśusamaprabham /	tat-aNxam-aBavat-hEmam sahasrAMSu-sama-praBam /
   tasmin jajñe svayaṃ brahmā sarvalokapitāmahaḥ //	tasmin jajQe svayam brahmA sarva-loka-pitAmahaH //
   sa vai śarīrī prathamaḥ sa vai puruṣa ucyate /	sa vE SarIrI praTamaH sa vE puruzaH ucyate /
   ādikartā sa bhūtānāṃ brahmāgre samavartata //	AdikartA sa BUtAnAm brahma-agre samavartata //
   āpe nārā iti proktā āpo vai narasūnavaḥ /	Ape nArAH iti proktAH ApaH vE nara-sUnavaH /
   tā yadasyāyanaṃ pūrvaṃ tena nārāyaṇaḥ smṛtaḥ //	tAH yat-asya-ayanam pUrvam tena nArAyaNaH smRtaH //
   ityādineti / tata eva cādipuruṣāt vyaṣṭipuruṣāṇāṃ vibhāgādante ca tatraiva	ityAdinA-iti / tatas eva ca-Adi-puruzAt vyazwi-puruzANAm viBAgAt-ante ca tatra-eva
   layāt sa eva caika ātmeti śrutismṛtyorvyavahriyate / ato na	layAt saH eva ca-ekaH AtmA-iti Sruti-smRtyoH-vyavahriyate / atas na
   vyavahāraparatayā nārāyaṇa eva sarvabhūtānāmātmeti śrutismṛtivirodha iti /	vyavahAra-para-tayA nArAyaNaH eva sarva-BUtAnAm-AtmA-iti Sruti-smRti-viroDaH iti /
   tataśca sa nārāyaṇo virāṭ śarīrī svanābhikamalakarṇikāsthānīyasya	tatas-ca sa nArAyaNaH virAj SarIrI sva-nABi-kamala-karNikA-sTAnIyasya
   sumerorupari caturmukhākhyasvayambhuvaṃ sṛṣṭvā taddvārā 'nyānapi	sumeroH-upari caturmuKa-AKya-svayamBuvam sRzwvA tad-dvArAH anyAn-api
   vyaṣṭiśarīriṇaḥ sthāvarāntān sasarja / tathā ca smaryate /	vyazwi-SarIriNaH sTAvara-antAn sasarja / taTA ca smaryate /
   taccharīrasamutpannaiḥ kāryaistaiḥ karaṇaiḥ saha /	tad-SarIra-samutpannEH kAryEH-tEH karaNEH saha /
   kṣetrajñāḥ samajāyanta gātrebhyastasya dhīmataḥ //	kzetrajQAH samajAyanta gAtreByaH-tasya DImataH //
   iti / yattu śeṣaśāyino nārāyaṇasya	iti / yat-tu Seza-SAyinaH nArAyaNasya
   nābhikamalaśrotracakṣurādibhyaścaturmukhasyāvirbhāvaḥ śrūyate	nABi-kamala-Srotra-cakzuH-AdiByaH-caturmuKasya-AvirBAvaH SrUyate
   taddainandinasargeṣveva kalpabhedena mantavyam / dainandinapralayeṣveva hi	tad-dEnandina-sargezu-eva kalpa-Bedena mantavyam / dEnandina-pralayezu-eva hi
   nārāyaṇaśarīre praviśyaikībhūya suptānāṃ devānāṃ	nArAyaNa-SarIre praviSya-ekIBUya suptAnAm devAnAm
   caturmukhādikrameṇāvirbhāvaḥ śeṣaśāyinaḥ sakāśādghaṭate na tvādisargeṣu /	caturmuKa-Adi-krameNa-AvirBAvaH Seza-SAyinaH sakASAt-Gawate na tu-Adisargezu /
   dainandinapralaya eva līlāvigraheṇa śayanāditi / tadevaṃ	dEnandina-pralayaH eva lIlA-vigraheNa SayanAt-iti / tat-evam
   saṅkṣepataścaturviṃśatitattvāni teṣāṃ sṛṣṭirūpaṃ prayojanaṃ coktam / tatra	saFkzepataH-caturviMSati-tattvAni tezAm sRzwi-rUpam prayojanam ca-uktam / tatra
   yadyasmājjāyate tasya tadāpūraṇenaiva sthitiḥ tatastasya saṃhāro 'pi	yat-yasmAt-jAyate tasya tad-ApUraNena-eva sTitiH tatas-tasya saMhAraH api
   tatraiva bhavati /	tatra-eva Bavati /
   yadyasmājjāyate tattvaṃ tattatra pravilīyate /	yat-yasmAt-jAyate tattvam tat-tatra pravilIyate /
   līyante pratilomāni jāyante cottarottaram //	lIyante pratilomAni jAyante ca-uttarottaram //
   iti bhāratādibhya iti / ete ca sṛṣṭisthitisaṃhārarūpāḥ sthūlā eva	iti BArata-AdiByaH iti / ete ca sRzwi-sTiti-saMhAra-rUpAH sTUlAH eva
   pariṇāmāścaturviṃśatitattvānāṃ kūṭasthapuruṣavivekāya pradarśitāḥ / sūkṣmā	pariNAmAH-caturviMSati-tattvAnAm kUwasTa-puruza-vivekAya pradarSitAH / sUkzmA
   apyanye pratikṣaṇapariṇāmā eteṣāṃ smaryante / tathā /	api-anye pratikzaNa-pariNAmAH etezAm smaryante / taTA /
   nityadā hyaṅgabhūtāni bhavanti na bhavanti ca /	nityadA hi-aFga-BUtAni Bavanti na Bavanti ca /
   kālenālakṣyavegena sūkṣmatvāttanna dṛśyate //	kAlena-Alakzya-vegena sUkzma-tvAt-tat-na dRSyate //
   iti / ataśca sarvaṃ jaḍavastu paramārthataḥ sarvadaivāsaducyate / tataśca	iti / atas-ca sarvam jaxa-vastu paramArTataH sarva-dA-eva-asat-ucyate / tatas-ca
   tasmādvirajyātmaiva paramārthasatyo duḥkhabhīrubhirdraṣṭavyaḥ /	tasmAt-virajya-AtmA-eva parama-arTa-satyaH duHKa-BIruBiH-drazwavyaH /
   taduktamanugītāyām /	tat-uktam-anugItAyAm /
   avyaktabījaprabhavo budhiskandhamayo mahān /	avyakta-bIja-praBavaH buDi-skanDa-mayaH mahAn /
   mahāhaṅkāraviṭapa indriyāṅkurakoṭaraḥ //	mahA-ahaFkAra-viwapaH indriya-aFkura-kowaraH //
   mahābhūtapraśākhaśca viśeṣapratiśākhavān /	mahABUta-praSAKaH-ca viSeza-pratiSAKavAn /
   sadāparṇaḥ sadāpuṣpaḥ śubhāśubhaphalodayaḥ //	sadA-aparNaH sadApuzpaH SuBa-aSuBa-Pala-udayaH //
   ājīvaḥ sarvabhūtānāṃ brahmavṛttaḥ sanātanaḥ /	AjIvaH sarva-BUtAnAm brahma-vRttaH sanAtanaH /
   etajjñātvā ca tattvena jñānena paramāsinā //	etat-jQAtvA ca tattvena jQAnena parama-asinA //
   chittvā cākṣaratāṃ prāpya jahāti mṛtyujanmanī /	CittvA ca-akzaratAm prApya jahAti mRtyu-janmanI /
   iti śrīvijñānabhikṣuviracite sāṅkhyasāre vivekapratiyogināṃ prakṛtyādīnāṃ	iti SrI-vijQAna-Bikzu-viracite sAFKya-sAre viveka-pratiyoginAm prakRti-AdInAm
   svarūpaparicchedaḥ // * //	svarUpa-paricCedaH // * //
   iti sāṅkhyasārasya pūrvabhāgaḥ //	iti sAFKya-sArasya pUrva-BAgaH //
   athottarabhāgaḥ //	aTa-uttara-BAgaH //
   prathamaḥ paricchedaḥ //	praTamaH paricCedaH //
   atha śiṣyaiḥ sukhenaiva grahītuṃ padyamālayā /	aTa SizyEH suKena-eva grahItum padyamAlayA /
   vivekasyānuyogyātmā puruṣākhyo nirūpyate // ViSs_2,1.1 //	vivekasya-anuyogya-AtmA puruza-AKyaH nirUpyate // ViSH-_2,1.1 //
   tatra sāmānyataḥ siddho jāne 'hamiti dhībalāt /	tatra sAmAnyatas sidDaH jAne aham-iti DI-balAt /
   draṣṭā 'to nityavibhvādidharmaireva sa sādhyate // ViSs_2,1.2 //	drazwA atas nitya-viBvAdi-DarmEH-eva sa sADyate // ViSH-_2,1.2 //
   bhoktā nityastadarthatvāt tatkarmotpāditatvataḥ /	BoktA nityaH-tad-arTa-tvAt tad-karma-utpAdita-tvataH /
   mahadādivikārāṇāṃ sarveṣāmaviśeṣataḥ // ViSs_2,1.3 //	mahat-Adi-vikArANAm sarvezAm-aviSezatas // ViSH-_2,1.3 //
   api cādṛṣṭasaṃskārādhāratvādbījarūpataḥ /	api ca-adRzwa-saMskAra-ADAra-tvAt-bIja-rUpataH /
   dhīranādirato 'syāśca siddhā bhokturanāditā // ViSs_2,1.4 //	DIra-nAdi-H-atas asyAH-ca sidDAH BoktuH-anAditAH // ViSH-_2,1.4 //
   svasvāmibhāvānāditvamṛte bhoktṛvyavasthiteḥ /	sva-svAmi-BAvAn-Adi-tvam-Rte BoktR-vI-avasTiteH /
   svabhaktavṛttisaṃskāravattvaṃ svatvaṃ tu buddhiṣu // ViSs_2,1.5 //	sva-Bakta-vRtti-saMskAravat-tvam sva-tvam tu budDizu // ViSH-_2,1.5 //
   svāmyaṃ svaniṣṭhasaṃskārahetuvṛtteśca bhoktari /	svAmyam sva-nizWa-saMskAra-hetu-vRtteH-ca Boktari /
   ataśca ghaṭate svatvanāśe kaivalyamātmanaḥ // ViSs_2,1.6 //	atas-ca Gawate sva-tva-nASe kEvalyam-AtmanaH // ViSH-_2,1.6 //
   bhoktuścānādibhāvasya vināśe hetvasambhavāt /	BoktuH-ca-anAdi-BAvasya vinASe hetu-asamBavAt /
   na nāśo bhokturastīti bhoktā nityo hi sidhyati // ViSs_2,1.7 //	na nASaH BoktuH-asti-iti BoktA nityaH hi siDyati // ViSH-_2,1.7 //
   janyo jñānaprakāśo 'sya nityatve tu na yujyate /	janyaH jQAna-prakASaH asya nitya-tve tu na yujyate /
   na hyaprakāśe kutrāpi prakāśotpattirīkṣyate // ViSs_2,1.8 //	na hi-aprakASe kutra-api prakASa-utpattiH-Ikzyate // ViSH-_2,1.8 //
   kārye prakāśākhyaguṇe 'vayavānāṃ hi tadguṇaḥ /	kArye prakASa-AKya-guNe avayavAnAm hi tad-guNaH /
   kāraṇaṃ tena nānityaḥ prakāśo nityavastuni // ViSs_2,1.9 //	kAraNam tena na-anityaH prakASaH nitya-vastuni // ViSH-_2,1.9 //
   prakāśāśrayasaṃyogāt prakāśabhūma indhane /	prakASa-ASraya-saMyogAt prakASa-BUmaH inDane /
   ādarśe cāvṛterbhaṅgāt prakāśotpattivibhramaḥ // ViSs_2,1.10 //	AdarSe ca-AvRteH-BaFgAt prakASa-utpatti-viBramaH // ViSH-_2,1.10 //
   tasmānnityātmano jñānaṃ nityaṃ vācyaṃ tathā sati /	tasmAt-nitya-AtmanaH jQAnam nityam vAcyam taTA sati /
   lāghavājjñānamevātmā nirādhāraḥ prakalpyate // ViSs_2,1.11 //	lAGavAt-jQAnam-eva-AtmA nirADAraH prakalpyate // ViSH-_2,1.11 //
   anāśritatayā dravyaṃ saṃyogādeśca tanmatam /	anASrita-tayA dravyam saMyoga-AdeH-ca tat-matam /
   ato jñāne 'hamityādibuddhirapyupapadyate // ViSs_2,1.12 //	atas jQAne aham-ityAdi-budDiH-api-upapadyate // ViSH-_2,1.12 //
   piṇḍe 'handhīrhi mūḍhānāṃ dhruvaivānādidoṣataḥ /	piNxe ahan-DIH-hi mUXAnAm DruvA-eva-anAdi-dozataH /
   saṃyogāttatra piṇḍe tu jñānavattvamatiḥ pramā // ViSs_2,1.13 //	saMyogAt-tatra piNxe tu jQAna-vat-tva-matiH pramA // ViSH-_2,1.13 //
   santu vā '; 'dheyatā 'lpatvajanmanāśādibuddhayaḥ /	santu vA a; aDeya-tA alpa-tva-janma-nASa-Adi-budDayaH /
   śrotrasya nabhasīvārthajñānasya jñānamātrake // ViSs_2,1.14 //	Srotrasya naBasi-iva-arTa-jQAnasya jQAna-mAtrake // ViSH-_2,1.14 //
   tasmāllāghavatarkeṇa bādhakābhāvatastathā /	tasmAt-lAGava-tarkeNa bADaka-aBAvataH-taTA /
   śrutyādibhiśca nityātmā cidrūpeṇaiva sidhyati // ViSs_2,1.15 //	Sruti-AdiBiH-ca nitya-AtmA cit-rUpeNa-eva siDyati // ViSH-_2,1.15 //
   tajjñānaṃ vibhu nityatvāddehavyāpitayā 'pi ca /	tat-jQAnam viBu nitya-tvAt-deha-vyApitayA api ca /
   madhyatve nāśitā hi syādaṇutve vā 'lpadeśatā // ViSs_2,1.16 //	maDya-tve nASitAH hi syAt-aNu-tve vA alpa-deSa-tA // ViSH-_2,1.16 //
   vibhutve 'pi svadhīvṛttereva sākṣānnirīkṣaṇāt /	viBu-tve api svaDI-vRtteH-eva sAkzAt-nirIkzaNAt /
   na sarvatra sadā sarvabhānaṃ jñāne prasajyate // ViSs_2,1.17 //	na sarvatra sadA sarva-BAnam jQAne prasajyate // ViSH-_2,1.17 //
   arthabhānaṃ citāvarthapratibimbo mato budhaiḥ /	arTa-BAnam citO=-arTa-pratibimbaH mataH buDEH /
   vṛttereva cittau sākṣātpratibimbanayogyatā // ViSs_2,1.18 //	vRtteH-eva cittO sAkzAt-pratibimbana-yogya-tA // ViSH-_2,1.18 //
   ato 'saṅge 'pi kūṭasthacaitanye vibhuni dhruve /	atas asaFge api kUwasTa-cEtanye viBuni Druve /
   vṛttidvārakamevānyabhānaṃ phalabalān matam // ViSs_2,1.19 //	vRtti-dvArakam-eva-anya-BAnam Pala-balAt matam // ViSH-_2,1.19 //
   anvayavyatirekābhyāṃ vṛttijanyatayā 'khilaḥ /	anvaya-vyatirekAByAm vRtti-janya-tayA aKilaH /
   vṛtyaikādhikaraṇyena kāmādirdhīṣu nātmasu // ViSs_2,1.20 //	vRtyA-eka-aDikaraNyena kAma-AdiH-DIzu na-Atmasu // ViSH-_2,1.20 //
   ato 'ntaḥsvavikārāṇāṃ svasvabuddhiṣvavasthiteḥ /	atas antar-sva-vikArANAm sva-sva-budDizu-avasTiteH /
   kūṭāstha eva sarvo 'pi cidākāśagaṇaḥ samaḥ // ViSs_2,1.21 //	kUwAsTaH eva sarvaH api cit-AkASa-gaNaH samaH // ViSH-_2,1.21 //
   nityaśuddho nityabuddho nityamukto nirañjanaḥ /	nitya-SudDaH nitya-budDaH nitya-muktaH niraQjanaH /
   svaprakāśo nirādhāraḥ pradīpaḥ sarvavastuṣu // ViSs_2,1.22 //	sva-prakASaH nirADAraH pradIpaH sarva-vastuzu // ViSH-_2,1.22 //
   nanvevamekataivāstu lāghavādātmanāṃ svavat /	nanu-evam-ekatA-eva-astu lAGavAt-AtmanAm sva-vat /
   dhīṣveva sukhaduḥkhādivaidharmyāditi cenna tat // ViSs_2,1.23 //	DIzu-eva suKa-duHKa-Adi-vEDarmyAt-iti ced-na tat // ViSH-_2,1.23 //
   bhogābhogādivaidharmyeṇaikarūpe 'pi cidgaṇe /	Boga-ABoga-Adi-vEDarmyeNa-eka-rUpe api cit-gaNe /
   śrutismṛtibhyāmuktena bhedasiddheḥ parasparam // ViSs_2,1.24 //	Sruti-smRtiByAm-uktena Beda-sidDeH parasparam // ViSH-_2,1.24 //
   sukhādipratibimbhātmā bhogo 'pyasya na vastutaḥ /	suKa-Adi-pratibimBa-AtmA BogaH api-asya na vastutas /
   tathā 'pyasya citau bhāvābhāvau syātāṃ hi bhedakau // ViSs_2,1.25 //	taTA api-asya citO BAva-aBAvO syAtAm hi BedakO // ViSH-_2,1.25 //
   aupādhikau yathā śyāmarāgau sphaṭikabhedakau /	OpADikO yaTA SyAma-rAgO sPawika-BedakO /
   svadṛṣṭāntaśca viṣamo vaidharmyāsiddhito 'mbare // ViSs_2,1.26 //	sva-dRzwAntaH-ca vizamaH vEDarmya-asidDitaH ambare // ViSH-_2,1.26 //
   iti śrīvijñānabhikṣuviracite sāṅkhyasāre puruṣasvarūpaparicchedaḥ // * //	iti SrI-vijQAna-Bikzu-viracite sAFKya-sAre puruza-svarUpa-paricCedaH // * //
   atha dvitīyaḥ paricchedaḥ //	aTa dvitIyaH paricCedaH //
   athātmānātmavaidharmye guṇadoṣātmake tayoḥ /	aTa-AtmA-anAtma-vEDarmye guNa-doza-Atmake tayoH /
   vakṣye vistārato yena viveko 'tisphuṭo bhavet // ViSs_2,2.1 //	vakzye vistArataH yena vivekaH ati-sPuwaH Bavet // ViSH-_2,2.1 //
   sāmānyātmaghanākāśe sānnidhyeritaśaktibhiḥ /	sAmAnya-Atma-Gana-AkASe sAnniDya-Irita-SaktiBiH /
   jāyate līyate bhūtvā bhūyo 'yaṃ jagadambudaḥ // ViSs_2,2.2 //	jAyate lIyate BUtvA BUyas ayam jagat-ambudaH // ViSH-_2,2.2 //
   triguṇātmakaśaktīnāṃ pariṇāmairataścitiḥ /	triguNa-Atmaka-SaktInAm pariNAmEH-atas-citiH /
   ādhāravidhayā viśvopādānamavikārataḥ // ViSs_2,2.3 //	ADAraviDayA viSva-upAdAnam-avikArataH // ViSH-_2,2.3 //
   yathā '; 'dharatayā toyaṃ dharopādānamiṣyate /	yaTA a; aDara-tayA toyam DarA-upAdAnam-izyate /
   svasthapārthivatanmātradvāreṇaivaṃ citirmatā // ViSs_2,2.4 //	svasTa-pArTiva-tanmAtra-dvAreNa-evam citiH-matA // ViSH-_2,2.4 //
   ato jagadupādānamapi brahmāvikārataḥ /	atas jagat-upAdAnam-api brahma-avikArataH /
   kūṭasthanityaparyāyaparamārthasaducyate // ViSs_2,2.5 //	kUwasTa-nitya-paryAya-parama-arTa-sat-ucyate // ViSH-_2,2.5 //
   svārthatvāt svānubhūtyā ca siddhatvāt paramārthasat /	sva-arTa-tvAt sva-anuBUtyA ca sidDa-tvAt parama-arTa-sat /
   svataḥ sthityā svataḥ siddhyā lokaiḥ sanniti hīryate // ViSs_2,2.6 //	svatas sTityA svatas sidDyA lokEH san=-iti hIryate // ViSH-_2,2.6 //
   pratikṣaṇavikāreṇa taistai rūpairapāyataḥ /	pratikzaNa-vikAreNa tEH-tEH rUpEH-apAyataH /
   prakṛtyādirasat sarvo jaḍārtho 'bdhau taraṅgavat // ViSs_2,2.7 //	prakRti-AdiH-asat sarvaH jaxa-arTaH abDO taraFga-vat // ViSH-_2,2.7 //
   yattu kālāntareṇāpi nānyasañjñāmupaiti vai /	yat-tu kAla-antareNa-api na-anya-saQjQAm-upEti vE /
   pariṇāmādisambhūtāṃ tadvastvityādikasmṛteḥ // ViSs_2,2.8 //	pariNAma-Adi-samBUtAm tad-vastu-iti-Adika-smRteH // ViSH-_2,2.8 //
   parārthādhīnasattvācca paradṛṣṭyā ca siddhitaḥ /	para-arTa-aDIna-sattvAt-ca para-dRzwyA ca sidDitaH /
   parataḥ sannasanneva tatparāpekṣayā mataḥ // ViSs_2,2.9 //	paratas san=-asan=-A-iva tad-para-apekzayA mataH // ViSH-_2,2.9 //
   sato 'stitvaṃ tu nāsattā nāstitve satyatā kutaḥ /	sataH astitvam tu na-asattA na-astitve satya-tA kutas /
   iti gāruḍataścaivaṃ sadasattvavyavasthiteḥ // ViSs_2,2.10 //	iti gAruxataH-ca-evam sat-asattva-vyavasTiteH // ViSH-_2,2.10 //
   ato na sannāsadidaṃ jagat sadasadātmakam /	atas na sannAsat-idam jagat sat-asat-Atmakam /
   asadviṣayakatvācca tasya dhīstāttviko bhramaḥ // ViSs_2,2.11 //	asat-vizayaka-tvAt-ca tasya DIH-tAttvikaH BramaH // ViSH-_2,2.11 //
   jagadvṛkṣasya caitanyaṃ sāro 'sārastathetarat /	jagat-vRkzasya cEtanyam sAraH asAraH-taTA-itarat /
   prapañcasya sthirāṃśo hi citirevāvikārataḥ // ViSs_2,2.12 //	prapaQcasya sTira-aMSaH hi citiH-eva-avikArataH // ViSH-_2,2.12 //
   tadanyadakhilaṃ tucchamasāratvādudīryate /	tat-anyat-aKilam tucCamasAra-tvAt-udIryate /
   tathā 'nṛtamasaccāpi tadapekṣāsthiratvataḥ // ViSs_2,2.13 //	taTA anRtam-asat-ca-api tad-apekzA-sTira-tvataH // ViSH-_2,2.13 //
   evaṃvidhaivātmasattā anyāsattā ca darśitā /	evaMviDA-eva-Atma-sattA anya-asattA ca darSitAH /
   vāsiṣṭhādau vistarato yathā leśāttaducyate // ViSs_2,2.14 //	vAsizWa-AdO vistarataH yaTA leSAt-tat-ucyate // ViSH-_2,2.14 //
   svapno jāgratyasadrūpaḥ svapne jāgradasadvapuḥ /	svapnaH jAgrati-asat-rUpaH svapne jAgrat-asat-vapuH /
   mṛtirjanmanyasadrūpā mṛtau janmāpyasanmayam // ViSs_2,2.15 //	mRtiH-janmani-asat-rUpAH mRtO janma-api-asat-mayam // ViSH-_2,2.15 //
   jaganmayī bhrāntiriti na kadāpi na vidyate /	jagat-mayI BrAntiH-iti na kadApi na vidyate /
   vidyate na kadācicca jalabudbudavat sthitam // ViSs_2,2.16 //	vidyate na kadAcid-ca jala-budbuda-vat sTitam // ViSH-_2,2.16 //
   ātmaivāsti paraṃ satyaṃ nānyāḥ saṃsāradṛṣṭayaḥ /	AtmA-eva-asti param satyam na-anyAH saMsAra-dRzwayaH /
   śuktikārajataṃ yadvadyathā marumarīcikā // ViSs_2,2.17 //	SuktikA-rajatam yadvat-yaTA maru-marIcikA // ViSH-_2,2.17 //
   asti sarvagataṃ śāntaṃ paramātmaghanaṃ śuci /	asti sarva-gatam SAntam paramAtma-Ganam Suci /
   acintyacinmātravapuḥ paramākāśamātatam // ViSs_2,2.18 //	acintya-cit-mAtra-vapuH parama-AkASam-Atatam // ViSH-_2,2.18 //
   tatsarvagaṃ sarvaśakti sarvaṃ sarvātmakaṃ svayam /	tat-sarvagam sarva-Sakti sarvam sarva-Atmakam svayam /
   yatra yatra yathodeti yathā '; 'ste tatra tatra vai // ViSs_2,2.19 //	yatra yatra yaTA-udeti yaTA a; aste tatra tatra vE // ViSH-_2,2.19 //
   āvirbhāvatirobhāvamayāstribhuvanormayaḥ /	AvirBAva-tiroBAva-mayAH-triBuvana-UrmayaH /
   sphurantyatitate yasmin marāviva marīcayaḥ // ViSs_2,2.20 //	sPuranti-atitate yasmin marO=-iva marIcayaH // ViSH-_2,2.20 //
   asateva satī toyanadyeva laharī calā /	asatA-iva satI toyanadI-eva laharI calAH /
   manasevendrajālaśrīrjāgatī pravitanyate // ViSs_2,2.21 //	manasA-iva-indrajAla-SrIH-jAgatI pravitanyate // ViSH-_2,2.21 //
   brahmaṇā tanyate viśvaṃ manasaiva svayambhuvā /	brahmaNA tanyate viSvam manasA-eva svayamBuvA /
   manomayamato viśvaṃ yannāma paridṛśyate // ViSs_2,2.22 //	manaH-mayam-atas viSvam yat-nAma paridRSyate // ViSH-_2,2.22 //
   yo hyaśuddhamatirmūḍho rūḍho na vitate pade /	yaH hi-aSudDa-matiH-mUXaH rUXaH na vitate pade /
   vajrasāramidaṃ tasya jagadastyasadeva sat // ViSs_2,2.23 //	vajra-sAram-idam tasya jagat-asti-asat-eva sat // ViSH-_2,2.23 //
   avyutpannasya kanake kānake kaṭake yathā /	avyutpannasya kanake kAnake kawake yaTA /
   kaṭakajñaptirevāsti na manāgapi hemadhīḥ // ViSs_2,2.24 //	kawaka-jQaptiH-eva-asti na manAk-api hema-DIH // ViSH-_2,2.24 //
   tathā 'jñasya purāgāranaganāgendrabhāsurā /	taTA ajQasya purA-AgAra-naga-nAga-indra-BAsurAH /
   iyaṃ dṛśyadṛgevāsti na tvanyā paramārthadṛk // ViSs_2,2.25 //	iyam dRSya-dRS-eva-asti na tu-anyA parama-arTa-dRS // ViSH-_2,2.25 //
   ityādivākyairvāsiṣṭhe nātyantāsatyatoditā /	ityAdi-vAkyEH-vAsizWe na-atyanta-asati-atoditA /
   jagato 'paravākyairhi satkāryaṃ prākṛtaṃ matam // ViSs_2,2.26 //	jagataH apara-vAkyEH-hi satkAryam prAkRtam matam // ViSH-_2,2.26 //
   nāmarūpavinirmuktaṃ yasmin santiṣṭhate jagat /	nAma-rUpa-vinirmuktam yasmin santizWate jagat /
   tamāhuṃ prakṛtiṃ kecin māyāmeke 'pare tvaṇūn // ViSs_2,2.27 //	tam-Ahum prakRtim kecid mAyAm-eke apare tu-aNUn // ViSH-_2,2.27 //
   suṣuptāvasthayā cakrapadmarekhāśilodare /	suzupta-avasTayA cakra-padma-reKA-SilA-udare /
   yathā sthitā citerantastatheyaṃ jagadāvalī // ViSs_2,2.28 //	yaTA sTitA citeH-antar-taTA-iyam jagat-AvalI // ViSH-_2,2.28 //
   prakṛtivratatirvyomni jātā brahmāṇḍasatphalā /	prakRti-vratatiH-vyomni jAtAH brahmANxa-sat-PalA /
   ityādivākyaiḥ sāṅkhyīyasatkāryādyupavarṇanāt // ViSs_2,2.29 //	ityAdi-vAkyEH sAFKyIya-sat-kArya-Adi-upavarNanAt // ViSH-_2,2.29 //
   iti śrīvijñānabhikṣuviracite sāṅkhyasāre ātmānātmanoḥ	iti SrI-vijQAna-Bikzu-viracite sAFKya-sAre AtmAnAtmanoH
   satyatvāsatyatvavaidharmyaparicchedaḥ // * //	satya-tva-asatya-tva-vEDarmya-paricCedaH // * //
   atha tṛtīyaḥ paricchedaḥ //	aTa tRtIyaH paricCedaH //
   tadevātmanaḥ sattā darśitā 'nyavilakṣaṇā /	tat-eva-AtmanaH sattA darSitA anya-vilakzaNAH /
   atha cidrūpatāṃ vakṣye buddhivṛttivilakṣaṇām // ViSs_2,3.1 //	aTa cit-rUpa-tAm vakzye budDi-vRtti-vilakzaNAm // ViSH-_2,3.1 //
   anubhūtiścitirbodho vedanaṃ cocyate pumān /	anuBUtiH-citiH-boDaH vedanam ca-ucyate pumAn /
   vedyaṃ jaḍaṃ tamo 'jñānaṃ pradhānādikamucyate // ViSs_2,3.2 //	vedyam jaxam tamaH ajQAnam praDAna-Adikam-ucyate // ViSH-_2,3.2 //
   vedanaṃ vedyasambandhādeva vettrabhidhīyate /	vedanam vedya-sambanDAt-eva vettR-aBiDIyate /
   yathā prakāśyasambandhāt prakāśo 'pi prakāśakaḥ // ViSs_2,3.3 //	yaTA prakASya-sambanDAt prakASaH api prakASakaH // ViSH-_2,3.3 //
   yathā vā 'rthoparāgeṇa bhānamarthasya bhāsakam /	yaTA vA arTa-uparAgeNa BAnam-arTasya BAsakam /
   evaṃ vedyoparaktasyāsvāṃśasyādhāratāṃ 'śini // ViSs_2,3.4 //	evam vedya-uparaktasya-asva-aMSasya-ADAra-tAm aSini // ViSH-_2,3.4 //
   asaṅgāyāṃ citau vedyoparāgo 'yaṃ na dhīṣviva /	asaFgAyAm citO vedya-uparAgaH ayam na DIzu-iva /
   kintu sākṣāddvārato vā citi tatpratibimbanam // ViSs_2,3.5 //	kintu sAkzAt-dvArataH vA citi tad-pratibimbanam // ViSH-_2,3.5 //
   bāhyaṃ vṛttyākhyakaraṇābhāvādanuparāgataḥ /	bAhyam vRtti-AKya-karaNa-aBAvAt-anupara-AgataH /
   citirnaivekṣate cetyaṃ vibhutve 'pi ca sarvataḥ // ViSs_2,3.6 //	citiH-nEva-Ikzate ca-ityam viBu-tve api ca sarvatas // ViSH-_2,3.6 //
   tathā cidapi vṛttyākhyakaraṇābhāvato 'rthavat /	taTA cit-api vRtti-AKya-karaNa-aBAvataH arTavat /
   svagocarāṃ vṛttimṛte tiṣṭhatyajñātasattayā // ViSs_2,3.7 //	sva-gocarAm vRtti-mRte tizWati-ajQAta-sattayA // ViSH-_2,3.7 //
   tadevaṃ cinnirākārā prakāśākāśarūpiṇī /	tat-evam cit-nirAkArA prakASa-AkASa-rUpiNI /
   tiṣṭhatyavyaktarūpā ca mokṣādau vṛttyabhāvataḥ // ViSs_2,3.8 //	tizWati-avyakta-rUpA ca mokza-AdO vRtti-aBAvataH // ViSH-_2,3.8 //
   buddhivṛttistu sākārā paricchinnā ca dīpavat /	budDi-vRttiH-tu sa-AkArA paricCinnA ca dIpa-vat /
   vyaktā ca sarvadā tadvadasaṅkhyā kṣaṇabhaṅgurā // ViSs_2,3.9 //	vyaktA ca sarvadA tadvat-asaFKyA kzaNa-BaFgurAH // ViSH-_2,3.9 //
   jaḍā ca paradṛśyatvādghaṭadīpādivan matā /	jaxA ca para-dRSya-tvAt-Gawa-dIpa-Adi-vat matA /
   vṛtteḥ prakāśatā tvarthākāratvādakṣataiva hi // ViSs_2,3.10 //	vRtteH prakASa-tA tu-arTa-AkAra-tvAt-akzatA-eva hi // ViSH-_2,3.10 //
   yathā 'syākāratārhatvādādarśastatprakāśakaḥ /	yaTA asi-a-AkAra-tA-arha-tvAt-AdarSaH-tad-prakASakaH /
   sarvākāratvayogyatvāt saivaṃ sarvaprakāśikā // ViSs_2,3.11 //	sarva-AkAra-tva-yogya-tvAt sA-evam sarva-prakASikAH // ViSH-_2,3.11 //
   na punarvṛttidraṣṭṛtvaṃ citastadbhinnadraṣṭṛtā /	na punar-vRtti-drazwR-tvam citaH-tad-Binna-drazwR-tA /
   vṛtteryato gauravaṃ syāddvayorjñātṛtvakalpane // ViSs_2,3.12 //	vRtteH-yatas gOravam syAt-dvayoH-jQAtR-tva-kalpane // ViSH-_2,3.12 //
   buddhyārūḍhaṃ tvanyavastu taddvārā pratibimbitam /	budDi-ArUXam tu-anyavastu tad-dvArA pratibimbitam /
   paśyatyanubhavo nānyo draṣṭā buddhyādiko 'khilaḥ // ViSs_2,3.13 //	paSyati-anuBavaH na-anyaH drazwA budDi-AdikaH aKilaH // ViSH-_2,3.13 //
   ityevaṃ buddhivṛttibhyo vailakṣaṇyaṃ citīritam /	iti-evam budDi-vRttiByaH vElakzaNyam citi-Iritam /
   cidacittvākhyavaidharmyaṃ dehādibhyaḥ sphuṭantvidam // ViSs_2,3.14 //	cit-acittvA-AKya-vEDarmyam deha-AdiByaH sPuwantu-idam // ViSH-_2,3.14 //
   anyonyapratibimbena sārūpyādvṛtibodhayoḥ /	anyonya-pratibimbena sArUpyAt-vRti-boDayoH /
   bodhavyavahṛtirvṛttau lohe 'gnivyavahāravat // ViSs_2,3.15 //	boDa-vyavahRtiH-vRttO lohe agni-vyavahAra-vat // ViSH-_2,3.15 //
   naivālpabuddhyāśakyo 'yaṃ viveko vṛttibodhayoḥ /	na-eva-alpa-budDyA-aSakyaH ayam vivekaH vRtti-boDayoH /
   tārkikā yatra sammūḍhāḥ sāṅkhyānāṃ śreṣṭhatā yataḥ // ViSs_2,3.16 //	tArkikAH yatra sammUXAH sAFKyAnAm SrezWa-tA yatas // ViSH-_2,3.16 //
   vijñānavādino bauddhā vṛttibodhāvivekataḥ /	vijQAna-vAdinaH bOdDA vRtti-boDa-avivekatas /
   jñātātmatvaśrutau mūḍhā menire kṣaṇikāṃ citim // ViSs_2,3.17 //	jQAta-Atma-tva-SrutO mUXAH menire kzaNikAm citim // ViSH-_2,3.17 //
   sattvapuṃso viveko 'yaṃ vṛttitadbodharūpayoḥ /	sattva-puMsaH vivekaH ayam vRtti-tad-boDa-rUpayoH /
   nāśakyaḥ sudhiyāṃ yadvaddhaṃsānāṃ kṣīranīrayoḥ // ViSs_2,3.18 //	na-aSakyaH suDiyAm yadvat-haMsAnAm kzIra-nIrayoH // ViSH-_2,3.18 //
   etadantaśca saṃsāro mokṣāstatraiva saṃsthitaḥ /	etat-antar-ca saMsAraH mokzAH-tatra-eva saMsTitaH /
   yadvṛttibhyo vivekena tadbodhasyāvadhāraṇam // ViSs_2,3.19 //	yat-vRttiByaH vivekena tat-boDasya-avaDAraNam // ViSH-_2,3.19 //
   sarvo 'pyanubhavaṃ veda na kaścidapi vedatām /	sarvaH api-anuBavam veda na kaScid-api veda-tAm /
   vivekamātramasmin hi bhāsamāne 'pyapekṣate // ViSs_2,3.20 //	viveka-mAtram-asmin hi BAsamAne api-apekzate // ViSH-_2,3.20 //
   ātmā vivektuṃ bāhyārthe na śakyo vṛtimiśraṇāt /	AtmA vivektum bAhya-arTe na SakyaH vRti-miSraNAt /
   ato vṛttau vivektavyo vṛttibodhatayaiva saḥ // ViSs_2,3.21 //	atas vRttO vivektavyaH vRtti-boDa-tayA-eva saH // ViSH-_2,3.21 //
   yathā buddhyā vivekārho nāgniraṅgāramiśraṇāt /	yaTA budDyA viveka-arhaH na-agniH-aFgAra-miSraNAt /
   so 'ṅgāre tu vivekārho kāṣṭhadagdhṛtayā sphuṭam // ViSs_2,3.22 //	saH aFgAre tu viveka-arhaH kAzWa-dagDR-tayA sPuwam // ViSH-_2,3.22 //
   ataeva śrutau svapne dṛśyavṛttivivekataḥ /	ataeva SrutO svapne dRSya-vRtti-vivekataH /
   svayaṃjyotiḥsvarūpeṇa tasyā draṣṭā pradarśitaḥ // ViSs_2,3.23 //	svayaMjyotiH-svarUpeNa tasyAH drazwA pradarSitaH // ViSH-_2,3.23 //
   sākṣāt prakāśo yo yasya sa tadbhinno mato budhaiḥ /	sAkzAt prakASaH yaH yasya sa tat-BinnaH mataH buDEH /
   ghaṭādibhyo yathā '; 'loka ālokāccāpi vṛttayaḥ // ViSs_2,3.24 //	Gawa-AdiByaH yaTA a; aloke AlokAt-ca-api vRttayaH // ViSH-_2,3.24 //
   vṛtteḥ sākṣāt prakāśatvādato 'nubhavarūpakaḥ /	vRtteH sAkzAt prakASa-tvAt-atas anuBava-rUpakaH /
   vṛttibhyo bhinna ātmeti śīghro mārgaḥ svadarśane // ViSs_2,3.25 //	vRttiByaH BinnaH AtmA-iti SIGraH mArgaH sva-darSane // ViSH-_2,3.25 //
   evamādiprakāreṇa buddhisattvaprakāśataḥ /	evamAdi-prakAreNa budDi-sattva-prakASataH /
   vilakṣaṇatayā siddhaścitprakāśo 'sya bhāsakaḥ // ViSs_2,3.26 //	vilakzaNa-tayA sidDaH-cit-prakASaH asya BAsakaH // ViSH-_2,3.26 //
   svapnadehādidṛṣṭāntaistasmācchrutyādidarśitaiḥ /	svapna-deha-Adi-dRzwAntEH-tasmAt-Sruti-Adi-darSitEH /
   jāgraddehendriyārthebhyaścitirbhinnatayā matā // ViSs_2,3.27 //	jAgrat-deha-indriya-arTeByaH-citiH-Binna-tayA matAH // ViSH-_2,3.27 //
   svapne dehādikaṃ sarvaṃ cidbhinnaṃ citi bhāsate /	svapne deha-Adikam sarvam cit-Binnam citi BAsate /
   jāgratyevaṃ viśeṣastu yadbāhyamapi bhāsate // ViSs_2,3.28 //	jAgrati-evam viSezaH-tu yat-bAhyam-api BAsate // ViSH-_2,3.28 //
   svapne manomayatvācca sākṣāccidviṣayo 'khilam /	svapne manaH-maya-tvAt-ca sAkzAt-cid-vizayaH aKilam /
   karaṇadvārato bāhyaṃ cito jāgrati gocaraḥ // ViSs_2,3.29 //	karaNa-dvArataH bAhyam citaH jAgrati gocaraH // ViSH-_2,3.29 //
   sarvaṃ dehādikaṃ svapnajāgratorekarūpataḥ /	sarvam deha-Adikam svapna-ja-agratoH-eka-rUpataH /
   bhāti cidvyomni nātrārthabāhyāntarbhedato bhidā // ViSs_2,3.30 //	BAti cit-vyomni na-atra-arTa-bAhya-antar-BedataH BidAH // ViSH-_2,3.30 //
   cidvyomni vāsanāto dhīḥ pramāṇādvā 'rtharūpiṇī /	cit-vyomni vAsanAtas DIH pramANAt-vA arTa-rUpiNI /
   tataścito 'rthabhānaṃ yat tat samaṃ svapnajāgratoḥ // ViSs_2,3.31 //	tatas-citaH arTa-BAnam yat tat samam svapna-jAgratoH // ViSH-_2,3.31 //
   tadidaṃ svānubhūtyaiva procyate na parokṣataḥ /	tat-idam sva-anuBUtyA-eva procyate na parokzataH /
   svapnadṛṣṭāntasadṛśo nopāyo 'styātmadarśane // ViSs_2,3.32 //	svapna-dRzwAnta-sadRSaH na-upAyaH asti-Atma-darSane // ViSH-_2,3.32 //
   suṣuptau hi yathā svapne svātmanyevekṣate 'khilam /	suzuptO hi yaTA svapne sva-Atmani-eva-Ikzate aKilam /
   ātmānaṃ caikadeśasthaṃ manyate jāgare tathā // ViSs_2,3.33 //	AtmAnam ca-eka-deSa-sTam manyate jAgare taTA // ViSH-_2,3.33 //
   suṣuptirātmanastattvaṃ svarūpāvasthitestadā /	suzuptiH-AtmanaH-tattvam svarUpa-avasTiteH-tadA /
   jāgratsvapnau māyikau tu mṛṣāsārūpyato dhiyā // ViSs_2,3.34 //	jAgrat-svapnO mAyikO tu mRzAsArUpi-ataH DiyA // ViSH-_2,3.34 //
   buddheḥ suṣuptistamasā '; 'varaṇaṃ tadvilakṣaṇā /	budDeH suzuptiH-tamasA a; avaraNam tad-vilakzaNA /
   citeḥ suṣuptirvṛttyākhyadṛśyāvaraṇaśūnyatā // ViSs_2,3.35 //	citeH suzuptiH-vRtti-AKya-dRSya-AvaraNa-SUnyatA // ViSH-_2,3.35 //
   pūrṇaḥ kūṭasthanityaśca svasvadhīmātravṛttidṛk /	pUrNaH kUwasTa-nityaH-ca sva-svaDI-mAtra-vRtti-dRS /
   vṛttyākhyadṛśyavirahāt sarvadā nekṣate pumān // ViSs_2,3.36 //	vRtti-AKya-dRSya-virahAt sarvadA na-Ikzate pumAn // ViSH-_2,3.36 //
   vṛttideśe yathā bodhastathā sarvatra sarvadā /	vRtti-deSe yaTA boDaH-taTA sarvatra sarvadA /
   vṛthaiva tapyate mūḍhairvyayanāśādinā '; 'tmanaḥ // ViSs_2,3.37 //	vRTA-eva tapyate mUXEH-vyaya-nASa-AdinA a; atmanaH // ViSH-_2,3.37 //
   duḥkhabhogamahāroganidānaṃ dehagehinī /	duHKa-Boga-mahA-roga-nidAnam deha-gehinI /
   buddhirna tyajyate mūḍhairmahānidrāsukhaṃ yataḥ // ViSs_2,3.38 //	budDiH-na tyajyate mUXEH-mahAnidrA-suKam yatas // ViSH-_2,3.38 //
   anādibuddhigārhasthyaṃ vivekastyajyate na cet /	anAdi-budDi-gArhasTyam vivekaH-tyajyate na ced /
   na mokṣo bāhyasannyāsādihāmutrāsukhaṃ param // ViSs_2,3.39 //	na mokzaH bAhya-sannyAsAt-iha-amutra-asuKam param // ViSH-_2,3.39 //
   samacinmātrarūpeṣu svaparātmasu sarvadā /	sama-cit-mAtra-rUpezu sva-para-Atmasu sarvadA /
   buddhimātravivekena svaparādibhidā mṛṣā // ViSs_2,3.40 //	budDi-mAtra-vivekena sva-para-Adi-BidAH mRzA // ViSH-_2,3.40 //
   cinmātre nirguṇe svāminyāropyaivātmakartṛtām /	cit-mAtre nirguNe svAmini-Aropya-eva-Atma-kartRtAm /
   svāmyavajñāparādhena vadhyate dhīḥ svakarmabhiḥ // ViSs_2,3.41 //	svAmI-avajQa-aparADena vaDyate DIH sva-karmaBiH // ViSH-_2,3.41 //
   sādhvī tu dhīḥ patiṃ dṛṣṭvā yāthātathyena tatparā /	sADvI tu DIH patim dRzwvA yATAtaTyena tad-parA /
   ihānandamayī cānte patidehe layaṃ vrajet // ViSs_2,3.42 //	iha-Ananda-mayI ca-ante pati-dehe layam vrajet // ViSH-_2,3.42 //
   nāhaṃ kartā sukhī duḥkhī cinmātrākāśarūpakaḥ /	na-aham kartA suKI duHKI cit-mAtra-AkASa-rUpakaH /
   evaṃ nāthaṃ cintayantī na patyurduḥkhabhogadā // ViSs_2,3.43 //	evam nATam cintayantI na patyuH-duHKa-Boga-dAH // ViSH-_2,3.43 //
   iti śrīvijñānabhikṣuviracite sāṅkhyasāre	iti SrI-vijQAna-Bikzu-viracite sAFKya-sAre
   ātmānātmanościdacittvavaidharmyaparicchedaḥ // * //	AtmAnAtmanoH-cit-acittva-vEDarmya-paricCedaH // * //
   atha caturthaḥ paricchedaḥ //	aTa caturTaH paricCedaH //
   ityevamātmanaḥ prokto buddhyādibhyo vilakṣaṇaḥ /	iti-evam-AtmanaH proktaH budDi-AdiByaH vilakzaNaH /
   citprakāśo 'dhunā '; 'nandarūpatā vakṣyate tathā // ViSs_2,4.1 //	cit-prakASaH aDunA a; ananda-rUpa-tA vakzyate taTA // ViSH-_2,4.1 //
   duḥkhaṃ kāmasukhāpekṣā sukhaṃ duḥkhasukhātyayaḥ /	duHKam kAma-suKa-apekzA suKam duHKa-suKa-atyayaH /
   iti smṛteḥ sukhātmatvaṃ nityanirduḥkhatā '; 'tmanaḥ // ViSs_2,4.2 //	iti smRteH suKa-Atma-tvam nitya-nirduHKa-tA a; atmanaH // ViSH-_2,4.2 //
   paribhāṣābalādrūḍhibādhaḥ sarvatra sammataḥ /	pariBAzA-balAt-rUXi-bADaH sarvatra sammataH /
   anyathā paribhāṣeyaṃ mokṣaśāstre bhavedvṛthā // ViSs_2,4.3 //	anyaTA pariBAzeyam mokza-SAstre Bavet-vRTAH // ViSH-_2,4.3 //
   yadvā parokṣavādena paramapriyatāptaye /	yat-vA parokza-vAdena parama-priya-tA-Aptaye /
   rūpikā sukhagīḥ puṃsi vibhutvāptyai svaśabdavat // ViSs_2,4.4 //	rUpikA suKa-gIH puMsi viBu-tva-AptyE sva-Sabda-vat // ViSH-_2,4.4 //
   nānandaṃ na nirānandamityādiśrutibhiḥ sphuṭam /	na-Anandam na nirAnandam-iti-Adi-SrutiBiH sPuwam /
   ātmanyānandarūpatvaniṣedhādyuktisaṃyutāt // ViSs_2,4.5 //	Atmani-Ananda-rUpa-tva-nizeDAt-i-ukti-saMyutAt // ViSH-_2,4.5 //
   upāsādyarthaśūnyatvānneti neti śrutestathā /	upAsA-Adi-arTa-SUnya-tvAt-na-iti na-iti SruteH-taTA /
   niṣedhavākyaṃ balavadvidhivākyāditi sthitiḥ // ViSs_2,4.6 //	nizeDa-vAkyam balavat-viDi-vAkyAt-iti sTitiH // ViSH-_2,4.6 //
   nirnirānandamiti ca svopādhyānandabhoktṛtām /	nirnirAnandam-iti ca sva-upADi-Ananda-BoktR-tAm /
   svāmitvarūpiṇīṃ vakti na nirdhana itīva hi // ViSs_2,4.7 //	svAmi-tva-rUpiNIm vakti na nirDanaH iti-iva hi // ViSH-_2,4.7 //
   preyo 'nyasmācca sarvasmāditi śrutyā sukhādapi /	preyaH anyasmAt-ca sarvasmAt-iti SrutyA suKAt-api /
   ukta ātmā priyastasya sukhatvoktiśca nocitā // ViSs_2,4.8 //	uktaH AtmA priyaH-tasya suKa-tva-uktiH-ca na-ucitAH // ViSH-_2,4.8 //
   ānandādyāḥ pradhānasya iti vedāntasūtrataḥ /	Ananda-AdyAH praDAnasya iti vedAnta-sUtrataH /
   vedānte 'pi na siddhānta ātmanaḥ sukharūpatā // ViSs_2,4.9 //	vedAnte api na sidDAnte AtmanaH suKa-rUpa-tA // ViSH-_2,4.9 //
   vistārādbrahmamīmāṃsābhāṣye 'smābhiḥ parīkṣitam /	vistArAt-brahma-mImAMsA-BAzye asmABiH parIkzitam /
   citerasukharūpatvaṃ premā vyākhyāyate 'dhunā // ViSs_2,4.10 //	citeH-asuKa-rUpa-tvam premA vyAKyAyate aDunA // ViSH-_2,4.10 //
   mā na bhūvamahaṃ śaśvadbhūyāsamiti rūpakaḥ /	mA na BUvam-aham SaSvat-BUyAsam-iti rUpakaH /
   nirnimitto 'nurāgo yaḥ sa premā paramaściti // ViSs_2,4.11 //	nirnimittaH anurAgaH yaH sa premA paramaH-citi // ViSH-_2,4.11 //
   anyāśeṣatayā buddheḥ sneho 'yaṃ na sukheṣvapi /	anya-aSeza-tayA budDeH snehaH ayam na suKezu-api /
   ataḥ priyatamaḥ svātmā nānyo 'to hyadhikaḥ priyaḥ // ViSs_2,4.12 //	atas priyatamaH sva-AtmA na-anyaH atas hi-aDikaH priyaH // ViSH-_2,4.12 //
   ātmatvenātmani premā na sukhatvādyapekṣate /	Atma-tvena-Atmani premAH na suKa-tva-Adi-apekzate /
   ahaṃ syāmiti cedyasmāt sukhaṃ syāmiti neṣyate // ViSs_2,4.13 //	aham syAm-iti ced-yasmAt suKam syAm-iti na-izyate // ViSH-_2,4.13 //
   tathā ca sukhatāduḥkhābhāvate vā '; 'tmatā 'pi ca /	taTA ca suKa-tA-duHKa-aBAvate vA a; atma-tA api ca /
   premṇi prayojikā siddhā svataḥpremātmataiva tu // ViSs_2,4.14 //	premNi prayojikA sidDA svatas-prema-Atma-tA-eva tu // ViSH-_2,4.14 //
   tasmādvastuta ātmaiva priyo naipādhikatvataḥ /	tasmAt-vastutas AtmA-eva priyaH na-epa-aDika-tvataH /
   aupādhikītaraprītirasthiratvānna tāttvikī // ViSs_2,4.15 //	OpADikItara-prItiH-asTira-tvAt-na tAttvikI // ViSH-_2,4.15 //
   prītiranyatra cānityāvivekādyaiḥ sukhādiṣu /	prItiH-anyatra ca-anitya-aviveka-AdyEH suKa-Adizu /
   ātmaprītistu nityā 'to nityānandaḥ pumān mataḥ // ViSs_2,4.16 //	Atma-prItiH-tu nityAH atas nitya-AnandaH pumAn mataH // ViSH-_2,4.16 //
   ātmanaḥ priyatāṃ buddhiryadi paśyet samāhitā /	AtmanaH priya-tAm budDiH-yadi paSyet samAhitAH /
   sarvātiśāyinīṃ tarhi sukhābdhau kiṃ na majjati // ViSs_2,4.17 //	sarva-atiSAyinIm tarhi suKa-abDO kim na majjati // ViSH-_2,4.17 //
   priyadarśanato buddheḥ sukhaṃ lokeṣu dṛśyate /	priya-darSanataH budDeH suKam lokezu dRSyate /
   ato 'numeyaṃ paramapriyadṛṣṭyā paraṃ sukham // ViSs_2,4.18 //	atas anumeyam parama-priya-dRzwyA param suKam // ViSH-_2,4.18 //
   ātmārthatvena sarvatra prītirātmā svataḥ priyaḥ /	Atma-arTa-tvena sarvatra prItiH-AtmA svatas priyaH /
   iti śaśvacchrutiḥ prāha ātmadṛṣṭividhitsayā // ViSs_2,4.19 //	iti SaSvat-SrutiH prAha Atma-dRzwi-viDitsayAH // ViSH-_2,4.19 //
   tato 'pyanupamaṃ jñeyaṃ priyātmekṣaṇataḥ sukham /	tatas api-anupamam jQeyam priya-Atma-IkzaNataH suKam /
   bhuñjate tat sukhaṃ dhīrā jīvanmuktā mahādhiyaḥ // ViSs_2,4.20 //	BuQjate tat suKam DIrAH jIvanmuktAH mahA-ADiyaH // ViSH-_2,4.20 //
   antarātmasukhaṃ satyamavisaṃvādi yoginam /	antarAtma-suKam satyam-avisaMvAdi yoginam /
   apaśyan kṛpaṇo bāhyasukhārthī vañcito janaḥ // ViSs_2,4.21 //	apaSyan kRpaNaH bAhya-suKa-arTI vaQcitaH janaH // ViSH-_2,4.21 //
   sukhāśayā bahiḥ paśyan dehī hīndriyarandhrakaiḥ /	suKa-ASayAH bahis paSyan dehI hi-indriya-ranDrakEH /
   vātāyanairgṛhītvā 'ntaḥ sukhaṃ vetti na bāhyadṛk // ViSs_2,4.22 //	vAtAyanEH-gRhItvA antar suKam vetti na bAhya-dRS // ViSH-_2,4.22 //
   dukhalabhyān duḥkhamayān pariṇāme 'tiduḥkhadān /	duKa-laByAn duHKa-mayAn pariNAme ati-duHKa-dAn /
   viṣayotthān sukhābhāsān dhik svātmasukharodhakān // ViSs_2,4.23 //	vizaya-utTAn suKa-ABAsAn Dik sva-Atma-suKa-roDakAn // ViSH-_2,4.23 //
   iti śrīvijñānabhikṣuviracite sāṅkhyasāre ātmānātmanoḥ	iti SrI-vijQAna-Bikzu-viracite sAFKya-sAre AtmAnAtmanoH
   priyāpriyatvavaidharmyaparicchedaḥ // * //	priya-apriya-tva-vEDarmya-paricCedaH // * //
   atha pañcamaḥ paricchedaḥ /	aTa paQcamaH paricCedaH /
   paricchedatrayeṇoktaṃ saccidānandarūpakam /	paricCeda-trayeNa-uktam saccidAnanda-rUpakam /
   gīyamānaṃ śrutismṛtyorātmano lakṣaṇatrayam // ViSs_2,5.1 //	gIyamAnam Sruti-smRtyoH-AtmanaH lakzaNa-trayam // ViSH-_2,5.1 //
   tadvaiparītyamanyeṣāṃ lakṣaṇaṃ ceritaṃ sphuṭam /	tad-vEparIti-am-anyezAm lakzaNam ca-Iritam sPuwam /
   ābhyāṃ tu guṇadoṣābhyāṃ viveko doṣahṛt paraḥ // ViSs_2,5.2 //	AByAm tu guNa-dozAByAm vivekaH doza-hRt paraH // ViSH-_2,5.2 //
   nairguṇyasaguṇatvādivaidharmyāṇyaparāṇyapi /	nErguNya-sa-guNa-tva-Adi-vEDarmyANi-aparANi-api /
   bahūni vakṣye saṅkṣepāt pumprakṛtyorataḥ param // ViSs_2,5.3 //	bahUni vakzye saFkzepAt pumprakRtyoratas param // ViSH-_2,5.3 //
   dhiyo 'rthākārayā vṛttyā janitatvāt sukhādayaḥ /	DiyaH arTa-AkArayA vRttyA janita-tvAt suKa-AdayaH /
   sāmānādhikaraṇyena kalpyante lāghavād dhiyām // ViSs_2,5.4 //	sAmAnADikaraNyena kalpyante lAGavAt DiyAm // ViSH-_2,5.4 //
   mahadāderjaḍatvena taddhetuśca jaḍo mataḥ /	mahat-AdeH-jaxa-tvena tat-hetuH-ca jaxaH mataH /
   kāryakāraṇasājātyaṃ dṛṣṭaṃ loke hi sarvataḥ // ViSs_2,5.5 //	kArya-kAraNa-sAjAtyam dRzwam loke hi sarvatas // ViSH-_2,5.5 //
   ata ātmā bodhamātratayā sidhyati lāghavāt /	atas AtmA boDa-mAtra-tayA siDyati lAGavAt /
   guṇāḥ sarve prakṛtyādervikārāścetare 'khilāḥ // ViSs_2,5.6 //	guNAH sarve prakRti-AdeH-vikArAH-ca-itare aKilAH // ViSH-_2,5.6 //
   ātmā tu nirguṇastadvat kūṭasthaśca mato budhaiḥ /	AtmA tu nirguNaH-tadvat kUwasTaH-ca mataH buDEH /
   citeḥ kūṭasthasañjñā tu sthiratvād girikūṭavat // ViSs_2,5.7 //	citeH kUwasTa-saQjQA tu sTira-tvAt giri-kUwa-vat // ViSH-_2,5.7 //
   lepaścetarasambandhe tadrūpairuparaktatā /	lepaH-ca-itara-sambanDe tad-rUpEH-uparakta-tA /
   yathā viṣayasambandhādbuddhau bhavati vāsanā // ViSs_2,5.8 //	yaTA vizaya-sambanDAt-budDO Bavati vAsanAH // ViSH-_2,5.8 //
   bhāṇḍādau dravyayogācca tattaddravyasya vāsanā /	BANxa-AdO dravya-yogAt-ca tad-tad-dravyasya vAsanA /
   lepahetuśca sambandhaḥ saṅgaḥ sambandhi cāñjanam // ViSs_2,5.9 //	lepa-hetuH-ca sambanDaH saFgaH sambanDi ca-aQjanam // ViSH-_2,5.9 //
   ato nirañjano 'saṅgo nirlepaścocyate pumān /	atas niraQjanaH asaFgaH nirlepaH-ca-ucyate pumAn /
   nabhaḥpuṣkarapatrādidṛṣṭāntaiḥ paramarṣibhiḥ // ViSs_2,5.10 //	naBaH-puzkara-patra-Adi-dRzwAntEH parama-RziBiH // ViSH-_2,5.10 //
   cinmātrānantaśaktyabdhau pumarthapavaneritāḥ /	cit-mAtra-ananta-Sakti-abDO pum-arTa-pavana-IritAH /
   sattvādiśaktayo yānti viśvabudbudarūpatām // ViSs_2,5.11 //	sattva-Adi-SaktayaH yAnti viSva-budbuda-rUpa-tAm // ViSH-_2,5.11 //
   ata īśaścidātmaiva jagataḥ sannidhānataḥ /	atas ISaH-cit-AtmA-eva jagataH sanniDAnataH /
   maṇivat prerakatvena jaḍānāmayasāmiva // ViSs_2,5.12 //	maNi-vat preraka-tvena jaxAnAm-ayasAm-iva // ViSH-_2,5.12 //
   pumāneva jagatkartā jagadbhartā 'khileśvaraḥ /	pumAn-eva jagat-kartA jagat-BartA aKila-ISvaraH /
   svāmyarthe mṛtyavadyasmājjaḍavargaḥ pravartate // ViSs_2,5.13 //	svAmi-arTe mRtya-vat-yasmAt-jaxa-vargaH pravartate // ViSH-_2,5.13 //
   karaṇāni ca deheṣu rājārthamadhikārivat /	karaNAni ca dehezu rAja-arTam-aDikAri-vat /
   bhogyajātaṃ manomantriṇyarpayanti svabhāvataḥ // ViSs_2,5.14 //	Bogya-jAtam manaH-mantriNi-arpayanti svaBAvataH // ViSH-_2,5.14 //
   tairbhogyairyuktamātmānamāvedayati dhīściti /	tEH-BogyEH-yuktam-AtmAnam-Avedayati DIH-citi /
   īkṣāmātreṇa tadbhuṅkte rājevātmā 'khileśvaraḥ // ViSs_2,5.15 //	IkzA-mAtreNa tad-BuFkte rAjA-iva-AtmA aKila-ISvaraH // ViSH-_2,5.15 //
   dhanāderīśvaro deho dehasyendriyamīśvaram /	Dana-AdeH-ISvaraH dehaH dehasya-indriyam-ISvaram /
   indriyasyeśvarī buddhirbuddherātmeśvaraḥ paraḥ // ViSs_2,5.16 //	indriyasya-ISvarI budDiH-budDeH-Atma-ISvaraH paraH // ViSH-_2,5.16 //
   kūṭasthasyeśvarasyānyo nāsti preraka ityataḥ /	kUwasTasya-ISvarasya-anyaH na-asti prerakaH iti-atas /
   īśvarasyāvadhitvena draṣṭā vai parameśvaraḥ // ViSs_2,5.17 //	ISvarasya-avaDi-tvena drazwA vE parameSvaraH // ViSH-_2,5.17 //
   anyasyāgantukaiśvaryaṃ bahuvyāpārasaṅkulam /	anyasya-Agantuka-ESvaryam bahu-vyApAra-saFkulam /
   nirvyāpārasya nirdoṣamanādyaiśvaryamātmanaḥ // ViSs_2,5.18 //	nirvyApArasya nirdozam-anAdya-ESvaryam-AtmanaH // ViSH-_2,5.18 //
   sarvaśaktimayo hyātmā śaktimaṇḍalatāṇḍavaḥ /	sarva-Sakti-mayaH hi-AtmA Sakti-maNxala-tANxavaH /
   saṃsāraṃ tannivṛttiṃ ca māyayā '; 'pnoti helayā // ViSs_2,5.19 //	saMsAram tat-nivRttim ca mAyayA a; apnoti helayA // ViSH-_2,5.19 //
   sarvātiśāyi nirdoṣamaiśvaryamidamātmanaḥ /	sarva-atiSAyi nirdozam-ESvaryam-idam-AtmanaH /
   paśyato yogino brāhmamapyaiśvaryaṃ tṛṇāyate // ViSs_2,5.20 //	paSyataH yoginaH brAhmam-api-ESvaryam tRNAyate // ViSH-_2,5.20 //
   bāhyasyātmocyate deho dehasyātmendriyāṇi ca /	bAhyasya-AtmA-ucyate dehaH dehasya-Atma-indriyANi ca /
   buddhirātmendriyāntasya buddherātmā tu cinnabhaḥ // ViSs_2,5.21 //	budDiH-Atma-indriya-antasya budDeH-AtmA tu cit-naBaH // ViSH-_2,5.21 //
   ata ātmāvadhitvena paramātmocyate citiḥ /	atas AtmOvaDi-tvena paramAtmA-ucyate citiH /
   tathā 'ntaḥkaraṇairyogājjīva ityucyate citiḥ // ViSs_2,5.22 //	taTA antaHkaraNEH-yogAt-jIvaH iti-ucyate citiH // ViSH-_2,5.22 //
   avidyākāryarahitaḥ paramātmani ca smṛtiḥ /	avidyA-kArya-rahitaH paramAtmani ca smRtiH /
   yasya yadvyāpakaṃ tasya tadbrahmā 'to dharādikam // ViSs_2,5.23 //	yasya yat-vyApakam tasya tat-brahmA atas DarA-Adikam // ViSH-_2,5.23 //
   prakṛtyantaṃ bhavedbrahma svasvakāryādyapekṣayā /	prakRti-antam Bavet-brahma sva-sva-kArya-Adi-apekzayA /
   seśvare sāṅkhyavāde 'pi citerevānumanyate // ViSs_2,5.24 //	sa-ISvare sAFKya-vAde api citeH-eva-anumanyate // ViSH-_2,5.24 //
   pare vā paramātmatvādikaṃ tu na jaḍe kvacit /	pare vA paramAtma-tva-Adikam tu na jaxe kvacid /
   adhyakṣavyāpakatvābhyāṃ paraṃ brahma tu cetanaḥ // ViSs_2,5.25 //	aDyakza-vyApaka-tvAByAm param brahma tu cetanaH // ViSH-_2,5.25 //
   tasyādhyakṣaṃ vyāpakaṃ ca na hetuvidhayā 'sti hi /	tasya-aDyakzam vyApakam ca na hetu-viDayA asti hi /
   asaṅkhyātmā nabhorāśiravibhaktaikarūpakaḥ // ViSs_2,5.26 //	asaFKya-AtmA naBoH-A-SiH-aviBakta-eka-rUpakaH // ViSH-_2,5.26 //
   so 'taścidghanavijñānaghanātmaghanasaṃjñakaḥ /	saH atas-cid-Gana-vijQAna-Gana-Atma-Gana-saMjQakaH /
   prakāśasyānapekṣatvāt svasya draṣṭṛtayā 'pi ca // ViSs_2,5.27 //	prakASasya-anapekza-tvAt svasya drazwR-tayA api ca // ViSH-_2,5.27 //
   svaprakāśaḥ pumānukta itare tadvilakṣaṇāḥ /	sva-prakASaH pumAn-uktaH itare tad-vilakzaNAH /
   bhogo 'bhyavahṛtiḥ sā ca kūṭasthe nāsti dhīṣviva // ViSs_2,5.28 //	BogaH aByavahRtiH sA ca kUwasTe na-asti DIzu-iva // ViSH-_2,5.28 //
   dhīvṛttipratibimbākhyagauṇabhogā tu bhoktṛtā /	DI-vRtti-pratibimba-AKya-gONa-BogA tu BoktRtA /
   sākṣāddhīvṛtidraṣṭṛtvād buddhisākṣyucyate pumān // ViSs_2,5.29 //	sAkzAt-hIvRti-drazwR-tvAt budDi-sAkzI-ucyate pumAn // ViSH-_2,5.29 //
   vinā vikāraṃ draṣṭṛtvāt sākṣī tūkto 'khilasya saḥ /	vinA vikAram drazwR-tvAt sAkzI tu-uktaH aKilasya saH /
   caityoparāgarūpatvāt sākṣitā 'pyadhruvā citaḥ // ViSs_2,5.30 //	cEtya-uparAga-rUpa-tvAt sAkzitA api-aDruvA citaH // ViSH-_2,5.30 //
   upalakṣaṇamevedamapi vyāvṛttaye jaḍāt /	upalakzaNam-eva-idam-api vyAvRttaye jaxAt /
   ataḥ pumānanirdeśyo 'ṇuśca sūkṣmaśca kathyate // ViSs_2,5.31 //	atas pumAn-anirdeSyaH aNuH-ca sUkzmaH-ca kaTyate // ViSH-_2,5.31 //
   vinā dṛśyamadṛśyatvādavyaktaścocyate sataḥ /	vinA dRSyam-adRSya-tvAt-avyaktaH-ca-ucyate sataH /
   adṛśyo dṛśyate rāhurgṛhītena yathendunā // ViSs_2,5.32 //	adRSyaH dRSyate rAhuH-gRhItena yaTA-indunA // ViSH-_2,5.32 //
   adṛśyaṃ cāsyamādarśe cit tathā svasvabuddhiṣu /	adRSyam ca-Asyam-AdarSe cit taTA sva-sva-budDizu /
   citi viśvasya saṅgaśced viśvaṃ bhāseta sarvadā // ViSs_2,5.33 //	citi viSvasya saFgaH-ced viSvam BAseta sarvadA // ViSH-_2,5.33 //
   viśvādhāro 'pyataḥ śūnyamiti cidgīyate khavat /	viSva-ADAraH api-atas SUnyam-iti cidgIyate Ka-vat /
   dṛśyadoṣān mṛṣābuddhirdṛṣṭyāropya nirmale // ViSs_2,5.34 //	dRSya-dozAt mRzA-budDiH-dRzwi-Aropya nirmale // ViSH-_2,5.34 //
   ādarśe malavadvyomni doṣadṛṣṭyā tu tapyate /	AdarSe mala-vat-vyomni doza-dRzwyA tu tapyate /
   vastutaściti nāstyeva malo dṛśyāśritaḥ sadā // ViSs_2,5.35 //	vastutas-citi na-asti-eva malaH dRSya-ASritaH sadA // ViSH-_2,5.35 //
   ataśca nirmalaḥ svastho nirdoṣaścocyate pumān /	atas-ca nirmalaH svasTaH nirdozaH-ca-ucyate pumAn /
   sajātīyeṣu vaidharmyalakṣaṇā nāsti yadbhidā // ViSs_2,5.36 //	sajAtIyezu vEDarmya-lakzaNA na-asti yat-BidAH // ViSH-_2,5.36 //
   ata ātmā samaḥ prokta aikarūpyācca sarvadā /	atas AtmA samaH proktaH Eka-rUpyAt-ca sarvadA /
   dehādhyakṣatayā dehī puryabhivyaktitaḥ pumān // ViSs_2,5.37 //	deha-aDyakza-tayA dehI purI-aBivyaktitaH pumAn // ViSH-_2,5.37 //
   ekākievādadvitīyaḥ kevalaścocyate tu saḥ /	ekAki-evAda-dvitIyaH kevalaH-ca-ucyate tu saH /
   cicchaktyapratibandhena procyate 'nāvṛtaḥ pumān // ViSs_2,5.38 //	cicSakti-apratibanDena procyate anAvRtaH pumAn // ViSH-_2,5.38 //
   sarvasvāmitayā cātmā kṣetrajñaḥ kṣetravedanāt /	sarva-svAmitayA ca-AtmA kzetrajQaH kzetra-vedanAt /
   hṛtsarovaradhīpadmadalavṛttiṣu līlayā // ViSs_2,5.39 //	hRd-saraH-varaDI-padma-dala-vRttizu lIlayA // ViSH-_2,5.39 //
   carannivānandamīnān bhuñjāno haṃsa ucyate /	caran=-iva-Ananda-mInAn BuQjAnaH haMsaH ucyate /
   hakāreṇa bahiryāti sakāreṇa viśan punaḥ // ViSs_2,5.40 //	hakAreNa bahis-yAti sakAreNa viSan punar // ViSH-_2,5.40 //
   prānavṛttyā 'naya cāpi prāṇyātmā haṃsa ucyate /	prAnavRttyA anaya ca-api prANi-AtmA haMsaH ucyate /
   śarīrāgarihṛddyāmaguhāyāṃ buddhibhāryayā // ViSs_2,5.41 //	SarIra-agari-hRd-dyAma-guhAyAm budDi-BAryayA // ViSH-_2,5.41 //
   vyajyamānastayā sārdhaṃ svapanniva guhāśayaḥ /	vyajyamAnaH-tayA sArDam svapan=-iva guhA-ASayaH /
   triguṇātmakamāyāṃ svāṃ sānnidhyāt pariṇāmayan // ViSs_2,5.42 //	triguNa-Atmaka-mAyAm svAm sAnniDyAt pariNAmayan // ViSH-_2,5.42 //
   māyīti kathyate cātmā tatkṛtānṛtaveṣadhṛk /	mAyi-iti kaTyate ca-AtmA tad-kRta-anRta-veza-DRk /
   svānyekādaśa bhūtāni pañcaitāni tu ṣoḍaśa // ViSs_2,5.43 //	svAni-ekAdaSa BUtAni paQca-etAni tu zoxaSa // ViSH-_2,5.43 //
   puṃsaḥ kalāstattvatastu niraṃśatvāt sa niṣkalaḥ /	puMsaH kalAH-tattvataH-tu niraMSa-tvAt sa nizkalaH /
   ahaṃśabdaḥ svāmivācī svāmī sākṣī tu cetasaḥ // ViSs_2,5.44 //	ahaMSabdaH svAmi-vAcI svAmI sAkzI tu cetasaH // ViSH-_2,5.44 //
   ato 'hamiti śabdena cinmātraṃ procyate budhaiḥ /	atas aham-iti Sabdena cit-mAtram procyate buDEH /
   sarveśvaraḥ sarvavettā sarvakartā 'dvayaḥ pumān // ViSs_2,5.45 //	sarva-ISvaraH sarva-vettA sarva-kartA advayaH pumAn // ViSH-_2,5.45 //
   sāmānyāducyate yadvad rājā sarvanarādhipaḥ /	sAmAnyAt-ucyate yadvat rAjA sarva-nara-aDipaH /
   ātmādvaitasya sūtreṇa jātimātreṇa varṇanāt // ViSs_2,5.46 //	Atma-advEtasya sUtreNa jAti-mAtreNa varNanAt // ViSH-_2,5.46 //
   pralaye hi vijātīyadvaitaśūnyatvamātmanām /	pralaye hi vijAtIya-dvEta-SUnya-tvam-AtmanAm /
   asaṅgatvānnityaśuddho nityabuddhaśca cittvataḥ // ViSs_2,5.47 //	asaFga-tvAt-nitya-SudDaH nitya-budDaH-ca cittvataH // ViSH-_2,5.47 //
   nityamuktastathā nityanirduḥkhatvāt pumān mataḥ /	nitya-muktaH-taTA nitya-nirduHKa-tvAt pumAn mataH /
   ityāduguruśāstroktadiśā svānubhavena ca // ViSs_2,5.48 //	iti-Adu-guru-SAstra-ukta-diSA sva-anuBavena ca // ViSH-_2,5.48 //
   vaidharmyādātmano 'nātmavivekaḥ kriyatāṃ budhaiḥ /	vEDarmyAt-AtmanaH anAtma-vivekaH kriyatAm buDEH /
   paricchedacatuṣkeṇa pumprakṛtyoḥ suvistarāt /	paricCeda-catuzkeNa pum-prakRtyoH su-vistarAt /
   vaidharmyagaṇa ukto 'yaṃ dhyāyināmāśu muktidaḥ // ViSs_2,5.49 //	vEDarmya-gaNaH uktaH ayam DyAyinAm-ASu mukti-daH // ViSH-_2,5.49 //
   iti śrīvijñānabhikṣuviracite sāṅkhyasāre ātmavaidharmyagaṇaparicchedaḥ //	iti SrI-vijQAna-Bikzu-viracite sAFKya-sAre Atma-vEDarmya-gaNa-paricCedaH //
   atha ṣaṣṭhaḥ paricchedaḥ /	aTa zazWaH paricCedaH /
   vivekameva sadyuktyā matvā tadanubhūyate /	vivekam-eva sat-yuktyA matvA tat-anuBUyate /
   rājayogaṃ yathā kuryāt samāsena taducyate // ViSs_2,6.1 //	rAjayogam yaTA kuryAt samAsena tat-ucyate // ViSH-_2,6.1 //
   aśakto rājayogasya haṭhayoge 'dhikāravān /	aSaktaH rAjayogasya haWa-yoge aDikAravAn /
   vāsiṣṭhe ca vasiṣṭhāya bhusuṇḍenaivamīritam // ViSs_2,6.2 //	vAsizWe ca vasizWAya BusuNxena-evam-Iritam // ViSH-_2,6.2 //
   jñānāvṛttī rājayoge prāṇāyamāsane haṭhe /	jQAna-AvRttiH rAjayoge prANAyam-Asane haWe /
   mukhye te 'ṅgatayā 'nyonyaṃ sevye śaktyanusārataḥ // ViSs_2,6.3 //	muKye te aFgatayA anyonyam sevye Sakti-anusArataH // ViSH-_2,6.3 //
   viṣaye 'nantadoṣā ye śrutismṛtisamīritāḥ /	vizaye ananta-dozAH ye Sruti-smRti-samIritAH /
   ta ādau paridraṣṭavyāścittasthairyāya yogibhiḥ // ViSs_2,6.4 //	te AdO paridrazwavyAH-citta-sTEryAya yogiBiH // ViSH-_2,6.4 //
   kāmabījānyanantāni samprarohanti yaddhṛdi /	kAmabIjAni-anantAni samprarohanti yat-hRdi /
   tatrāṭavīnibhe jñānapuṇyasasyaṃ na vardhate // ViSs_2,6.5 //	tatra-awavI-niBe jQAna-puNya-sasyam na varDate // ViSH-_2,6.5 //
   doṣadṛṣṭyagnisandagdhe kāmabīje tu cetasi /	doza-dRzwi-agni-sandagDe kAmabIje tu cetasi /
   guruśāstrahalaiḥ kṛṣṭe sukṣetre tadvivardhate // ViSs_2,6.6 //	guru-SAstra-halEH kRzwe su-kzetre tad-vivarDate // ViSH-_2,6.6 //
   satyeṣvasattāṃ pracurāṃ tathā ramyeṣvaramyatām /	satyezu-asattAm pracurAm taTA ramyezu-aramyatAm /
   sukheṣu pracuraṃ duḥkhaṃ paśyan dhīro virajyate // ViSs_2,6.7 //	suKezu pracuram duHKam paSyan DIraH virajyate // ViSH-_2,6.7 //
   brahmaloko 'pi narako vināśāmedhyapūritaḥ /	brahma-lokaH api narakaH vinASa-ameDya-pUritaH /
   yuktaśca svādhikairanyaistraiguṇyādapi duḥkhayuk // ViSs_2,6.8 //	yuktaH-ca sva-aDikEH-anyEH-trEguNyAt-api duHKa-yuj // ViSH-_2,6.8 //
   tatratyairapi muktyarthaṃ yatyate janmabhīrubhiḥ /	tatratyEH-api mukti-arTam yatyate janma-BIruBiH /
   ato jñeyaḥ samāsena lokaḥ sarvo 'pi duḥkhayukt // ViSs_2,6.9 //	atas jQeyaH samAsena lokaH sarvaH api duHKa-yukt // ViSH-_2,6.9 //
   idaṃ me syādidaṃ mā syāditīcchāvyathitaṃ manaḥ /	idam me syAt-idam mA syAt-iti-icCA-vyaTitam manaH /
   svabhāvāt tena vijñeyaṃ duḥkhaṃ cittena saṅgatiḥ // ViSs_2,6.10 //	svaBAvAt tena vijQeyam duHKam cittena saFgatiH // ViSH-_2,6.10 //
   sukhaṃ suṣuptiḥ paramā duḥkhaṃ viṣayavedanam /	suKam suzuptiH paramA duHKam vizaya-vedanam /
   sukhaduḥkhasamāso 'yaṃ kimanyairbahubhāṣitaiḥ // ViSs_2,6.11 //	suKa-duHKa-samAsaH ayam kim-anyEH-bahu-BAzitEH // ViSH-_2,6.11 //
   tasmādanarthānarthābhān parīkṣya viṣayān sudhīḥ /	tasmAt-anarTAnarTa-ABAn parIkzya vizayAn suDIH /
   utsṛjet paramārthārthī bālaramyānahīniva // ViSs_2,6.12 //	utsRjet parama-arTa-arTI bAla-ramyAn-ahIn-iva // ViSH-_2,6.12 //
   ityādikānantadoṣadṛṣṭyā rāgasya tānave /	iti-Adika-ananta-doza-dRzwyA rAgasya tAnave /
   māyāvivekataḥ śuddhamātmānaṃ cintayet sadā // ViSs_2,6.13 //	mAyA-vivekataH SudDam-AtmAnam cintayet sadA // ViSH-_2,6.13 //
   idaṃ taditi nirdeṣṭuṃ guruṇā 'pi na śakyate /	idam tat-iti nirdezwum guruNA api na Sakyate /
   udāsīnasyātmatattvaṃ svayameva prakāśate // ViSs_2,6.14 //	udAsInasya-Atma-tattvam svayam-eva prakASate // ViSH-_2,6.14 //
   buddhibodhātmako buddhisākṣī buddheḥ paro vibhuḥ /	budDi-boDa-AtmakaH budDi-sAkzI budDeH paraH viBuH /
   kūṭastho 'haṃ cidāditya ityekāgro 'nucintayet // ViSs_2,6.15 //	kUwasTaH aham cit-AdityaH iti-ekAgraH anucintayet // ViSH-_2,6.15 //
   vṛttibodho ghaṭacchidramiva nāśyalpa īkṣyate /	vRtti-boDaH Gawa=-Cidram-iva nASI-alpaH Ikzyate /
   vastuto vṛttibodho 'haṃ pūrṇo vyomavadakṣayaḥ // ViSs_2,6.16 //	vastutas vRtti-boDaH aham pUrNaH vyoma-vat-akzayaH // ViSH-_2,6.16 //
   antaryad dṛśyate sarvaṃ tadbuddhervṛttirucyate /	antaryat dRSyate sarvam tat-budDeH-vRttiH-ucyate /
   tebhyo duḥkhātmakebhyo 'haṃ sākṣāt tadvīkṣitā pṛthak // ViSs_2,6.17 //	teByaH duHKa-AtmakeByaH aham sAkzAt tad-vIkzitA pRTak // ViSH-_2,6.17 //
   karmakartṛvirodho hi vṛttyā vṛttiprakāśane /	karma-kartR-viroDaH hi vRttyA vRtti-prakASane /
   vṛttidhārākalpane ca gauravāditi niścitam // ViSs_2,6.18 //	vRtti-DArA-kalpane ca gOravAt-iti niScitam // ViSH-_2,6.18 //
   harṣaśokabhayakrodhalobhamohamadaistathā /	harza-Soka-Baya-kroDa-loBa-moha-madEH-taTA /
   dveṣābhimānakārpaṇyanidrālasyasmarādibhiḥ // ViSs_2,6.19 //	dveza-aBimAna-kArpaNya-nidrA-Alasi-a-smara-AdiBiH // ViSH-_2,6.19 //
   dharmādharmaiśca sampūrṇā buddhirduḥkhamayī tu me /	Darma-aDarmEH-ca sampUrNA budDiH-duHKa-mayI tu me /
   ātmānaṃ darśayatyeva bhāskarāyeva rogiṇaḥ // ViSs_2,6.20 //	AtmAnam darSayati-eva BAskarAya-iva rogiNaH // ViSH-_2,6.20 //
   ahaṃ sarvagataṃ śāntaṃ paramātmaghanaṃ śuci /	aham sarva-gatam SAntam paramAtma-Ganam Suci /
   acintyacinmātranabho viśvadarpaṇamakṣayam // ViSs_2,6.21 //	acintya-cit-mAtra-naBaH viSva-darpaNam-akzayam // ViSH-_2,6.21 //
   nirañjanaṃ nirādhāraṃ nirguṇaṃ nirupadravam /	niraQjanam nirADAram nirguNam nirupadravam /
   nirviśeṣaṃ sajātīyāt samastārthāvabhāsakam // ViSs_2,6.22 //	nirviSezam sajAtIyAt samasta-arTa-avaBAsakam // ViSH-_2,6.22 //
   brahmaviṣṇumaheśādyāḥ sthāvarāntāśca cetanāḥ /	brahma-vizNu-maheSa-AdyAH sTAvara-antAH-ca cetanAH /
   avaidharmyātmakābhedādahamityanucintayet // ViSs_2,6.23 //	avEDarmya-AtmakA-BedAt-aham-iti-anucintayet // ViSH-_2,6.23 //
   ahamanye ca puruṣāḥ samacidvyomarūpiṇaḥ /	aham-anye ca puruzAH sama-cit-vyoma-rUpiNaH /
   ata ātmaika evā 'hamiti śrutiṣu gīyate // ViSs_2,6.24 //	atas AtmA-ekaH evAH aham-iti Srutizu gIyate // ViSH-_2,6.24 //
   iti paśyan svabhogaiśca yogī viśvaṃ prapūjayet /	iti paSyan sva-BogEH-ca yogI viSvam prapUjayet /
   ātmayogo 'pyayaṃ proktaḥ śrutyuktaḥ sāṅkhyayoginām // ViSs_2,6.25 //	Atma-yogaH api-ayam proktaH Sruti-uktaH sAFKya-yoginAm // ViSH-_2,6.25 //
   sarvabhūtasthamātmānaṃ sarvabhūtāni cātmani /	sarva-BUta-sTam-AtmAnam sarva-BUtAni ca-Atmani /
   samaṃ paśyannātmayājī svārājyamadhigacchati // ViSs_2,6.26 //	samam paSyan=-Atma-yAjI svArAjyam-aDigacCati // ViSH-_2,6.26 //
   ityevaṃ manunā 'pyātmayāgo jñānāṅgamīritaḥ /	iti-evam manunA api-Atma-yAgaH jQAna-aFgam-IritaH /
   tasmādabhayadānena svabhogādyarcanena ca // ViSs_2,6.27 //	tasmAt-aBaya-dAnena sva-Boga-Adi-arcanena ca // ViSH-_2,6.27 //
   sammānayan bhūtajātamātmānamanucintayet /	sammAnayan BUta-jAtam-AtmAnam-anucintayet /
   brahmaviṣṇuśivādīnāṃ bhoge rāgaśca hīyate // ViSs_2,6.28 //	brahma-vizNu-Siva-AdInAm Boge rAgaH-ca hIyate // ViSH-_2,6.28 //
   teṣāṃ svasāmyadṛṣṭyā 'taḥ sāmyaṃ yogī vicintayet /	tezAm svasAmya-dRzwyA atas sAmyam yogI vicintayet /
   utpattau pralaye caiva sarvāvasthāsu sarvadā // ViSs_2,6.29 //	utpattO pralaye ca-eva sarva-avasTAsu sarvadA // ViSH-_2,6.29 //
   sarveṣāmekarūpatvaṃ draṣṭū rāgādikaṃ kutaḥ /	sarvezAm-eka-rUpa-tvam drazwuH rAga-Adikam kutas /
   viṣṇvādayo mahaiśvaryaṃ bhuñja nā api nādhikā // ViSs_2,6.30 //	vizNu-AdayaH mahA-ESvaryam BuQja nA api na-aDikAH // ViSH-_2,6.30 //
   matto 'to 'laṃ tadaiśvaryairavivekijanapriyaiḥ /	mattaH atas alam tad-ESvaryEH-aviveki-jana-priyEH /
   guṇakarmādibhiḥ kiñcinnirīkṣyādhikamātmanaḥ // ViSs_2,6.31 //	guNa-karma-AdiBiH kiQcid-nirIkzya-aDikam-AtmanaH // ViSH-_2,6.31 //
   tadarthaṃ yatate loko nāhaṃ paśyāmi me 'dhikam /	tad-arTam yatate lokaH na-aham paSyAmi me aDikam /
   tathā nyūnaṃ na paśyāmi yadatikramaśaṅkayā // ViSs_2,6.32 //	taTA nyUnam na paSyAmi yat-atikrama-SaFkayA // ViSH-_2,6.32 //
   devā daityajayāyeva yatiṣye tajjayāśayā /	devAH dEtya-jayAya-iva yatizye tad-jaya-ASayAH /
   ahaṃ yathā tathaivānye ābrahmā nārakā janāḥ // ViSs_2,6.33 //	aham yaTA taTA-eva-anye AbrahmA nArakAH janAH // ViSH-_2,6.33 //
   dṛśyante svātmavat premṇā pitṛbhrātṛsutādivat /	dRSyante sva-Atma-vat premNA pitR-BrAtR-suta-Adi-vat /
   ka īśa īśitavyo vā kaḥ śreṣṭhaḥ ko 'dhamo 'pi vā // ViSs_2,6.34 //	kaH ISaH ISitavyaH vA kaH SrezWaH kaH aDamaH api vE // ViSH-_2,6.34 //
   abhinne bhedadṛṣṭyā syānmṛtyorbhayamiti śrutiḥ /	aBinne Beda-dRzwyA syAt-mRtyoH-Bayam-iti SrutiH /
   cidvyomasvekarūpeṣu īśānīśādirūpakaḥ // ViSs_2,6.35 //	cit-vyoma-su-eka-rUpezu ISAni-ISa-AdirUpakaH // ViSH-_2,6.35 //
   rūpabhedo hyasan sarvaḥ sphaṭike rūpabhedavat /	rUpa-BedaH hi-asan sarvaH sPawike rUpa-Beda-vat /
   dhiyāṃ rūpaiḥ pumāneko bahurūpa iveyate // ViSs_2,6.36 //	DiyAm rUpEH pumAn-ekaH bahu-rUpaH iveyate // ViSH-_2,6.36 //
   vṛkacarmādirūpādyairmāyīva bahurūpadhṛk /	vRka-carma-Adi-rUpa-AdyEH-mAyi-iva bahu-rUpa-DRk /
   māmāliṅgya nirākāraṃ vividhākāradhāriṇī // ViSs_2,6.37 //	mAm-AliFgya nirAkAram viviDa-AkAra-DAriNI // ViSH-_2,6.37 //
   māyaivaikā hi nṛtyantī mohayatyakhilā dhiyaḥ /	mAyA-eva-ekA hi nRtyantI mohayati-aKilAH DiyaH /
   puṃsāṃ bhedo buddhibhedādambubhedādyathā raveḥ // ViSs_2,6.38 //	puMsAm BedaH budDi-BedAt-ambu-BedAt-yaTA raveH // ViSH-_2,6.38 //
   vyomnaśca chidrarūpeṇa bhedaḥ kumbhādibhedataḥ /	vyomnaH-ca Cidra-rUpeNa BedaH kumBa-Adi-BedataH /
   ataḥ śuddho buddhamuktaḥ sarvadā sarvago 'vyayaḥ // ViSs_2,6.39 //	atas SudDaH budDa-muktaH sarvadA sarva-gaH avyayaH // ViSH-_2,6.39 //
   ahamanye ca tatrā 'ho śatrumitrādidhīrmṛṣā /	aham-anye ca tatrA aho Satru-mitra-Adi-DIH-mRzA /
   brahmaṇīśe harāvindre sarvabhūtagaṇe tathā // ViSs_2,6.40 //	brahmaNi-ISe harO=-indre sarva-BUta-gaNe taTA // ViSH-_2,6.40 //
   uttamādhamamadhyatvavibhāgo māyayā mṛṣā /	uttama-aDama-maDya-tva-viBAgaH mAyayA mRzA /
   triguṇātmakamāyāyāstraividhyādātmano 'pi hi // ViSs_2,6.41 //	triguNa-Atmaka-mAyAya-aH-trEviDyAt-AtmanaH api hi // ViSH-_2,6.41 //
   uttamādhamamadhyatvatraividhyaṃ naiva hi svataḥ /	uttama-aDama-maDya-tva-trEviDyam na-eva hi svatas /
   yathā dehe tathā 'nyatra citprakāśo 'yamavyayaḥ // ViSs_2,6.42 //	yaTA dehe taTA anyatra cit-prakASaH ayam-avyayaH // ViSH-_2,6.42 //
   vyaktatāvyaktatāmātrabhedo hyantarabāhyayoḥ /	vyakta-tA-vyakta-tA-mAtra-BedaH hi-antara-bAhyayoH /
   evamanye 'pi puruṣā baddhamuktāviśeṣataḥ // ViSs_2,6.43 //	evam-anye api puruzAH badDa-muktA-viSezataH // ViSH-_2,6.43 //
   īśānīśāviśeṣācca puruṣārtho na me 'styataḥ /	ISAnISA-viSezAt-ca puruza-arTaH na me asti-atas /
   mahānidraiva me sādhvī duḥkhabhogaharā priyā // ViSs_2,6.44 //	mahAnidrA-eva me sADvI duHKa-Boga-harA priyAH // ViSH-_2,6.44 //
   apriyā mūḍhacittānāmasādhvī dhīhatātmanām /	apriyA mUXa-cittAnAm-asADvI DI-hata-AtmanAm /
   cidādarśe mayi dhiyo yadyapi pratibimbanam // ViSs_2,6.45 //	cit-AdarSe mayi DiyaH yadi-api pratibimbanam // ViSH-_2,6.45 //
   tattvato naiva doṣāya tathā 'pi tyājyameva tat /	tattvataH na-eva dozAya taTA api tyAjyam-eva tat /
   svabhāvādasya heyatvaṃ svānubhūtyā hi sidhyati // ViSs_2,6.46 //	svaBAvAt-asya heya-tvam sva-anuBUtyA hi siDyati // ViSH-_2,6.46 //
   yathā ko 'pi parasyāpi vairūpyaṃ na didṛkṣati /	yaTA kaH api parasya-api vErUpyam na didRkzati /
   svāminyāropyātmadoṣān sādhvīyamanutapyate // ViSs_2,6.47 //	svAmini-Aropya-Atma-dozAn sADvIyam-anutapyate // ViSH-_2,6.47 //
   nirdoṣaṃ svāminaṃ dṛṣṭvā nirdoṣā syāt pativratā /	nirdozam svAminam dRzwvA nirdozA syAt pativratA /
   evamasyā rūpabhede 'pyekarūpo 'smi sarvadā // ViSs_2,6.48 //	evam-asyAH rUpa-Bede api-eka-rUpaH asmi sarvadA // ViSH-_2,6.48 //
   bhuñjāno vā 'pyabhuñjānastāṃ madarthāmananyagām /	BuQjAnaH vA api-aBuQjAnaH-tAm mad-arTAm-ananyagAm /
   yathaikarūpatopādhiyogāyogadaśāsvaho // ViSs_2,6.49 //	yaTA-eka-rUpa-tA-upADi-yoga-ayoga-daSAsu-ahaH // ViSH-_2,6.49 //
   ādarśasyāmalasyaiva cinnabhodarpaṇasya me /	AdarSasya-amalasya-eva cit-naBaH-darpaNasya me /
   dṛśyabuddhigatā doṣāḥ sākṣāttaddraṣṭari prabhau // ViSs_2,6.50 //	dRSya-budDi-gatAH dozAH sAkzAt-tat-drazwari praBO // ViSH-_2,6.50 //
   na santi mayi mohādyā bhāskare bhāsyadoṣavat /	na santi mayi moha-AdyAH BAskare BAsya-dozavat /
   duḥkhairbaddhā svamātmānaṃ tyaktvā madbhāvamāgatā // ViSs_2,6.51 //	duHKEH-badDA svam-AtmAnam tyaktvA mad-BAvam-AgatAH // ViSH-_2,6.51 //
   mucyate duḥkhabandhāddhīrna me mokṣo na bandhanam /	mucyate duHKa-banDAt-DIH-na me mokzaH na banDanam /
   kūṭasthāsaṅgacidvyomni dhīduḥkhapratibimbanam // ViSs_2,6.52 //	kUwasTA-saFga-cit-vyomni DI-duHKa-pratibimbanam // ViSH-_2,6.52 //
   yo 'nyo bandho bhogarūpaḥ so 'pi ciddarpaṇe mṛṣā /	yaH anyaH banDaH Boga-rUpaH saH api cit-darpaNe mRzA /
   jāgradāditrayāvasthāsākṣī tābhirvivarjitaḥ // ViSs_2,6.53 //	jAgrat-Adi-traya-avasTA-sAkzI tABiH-vivarjitaH // ViSH-_2,6.53 //
   ahaṃ pūrṇaścidāditya udayāstavivarjitaḥ /	aham pUrNaH-cit-AdityaH udaya-asta-vivarjitaH /
   darpaṇe mukhavadviśvaṃ mayi bodhe na tāttvikam // ViSs_2,6.54 //	darpaNe muKa-vat-viSvam mayi boDe na tAttvikam // ViSH-_2,6.54 //
   vibhutve ca bāhyāntaḥ suṣuptyādāvadarśanāt /	viBu-tve ca bAhya-antar suzupti-AdO=-adarSanAt /
   mayi vā 'nyatra vā puṃsi kevalānubhave vibhau // ViSs_2,6.55 //	mayi vA anyatra vA puMsi kevala-anuBave viBO // ViSH-_2,6.55 //
   bhāti yattadvivartto dhīpratibimbātmakatvataḥ /	BAti yat-tat-vivarttaH DI-pratibimba-Atmaka-tvataH /
   śuktau rajatavad viśvamato mayi na doṣakṛt // ViSs_2,6.56 //	SuktO rajata-vat viSvam-atas mayi na doza-kRt // ViSH-_2,6.56 //
   marīcau toyavat tadvadvyomādau nagarādivat /	marIcO toya-vat tadvat-vyoma-AdO nagara-Adi-vat /
   kālatraye 'pi nāstyeva mayi viśvaṃ sanātane // ViSs_2,6.57 //	kAla-traye api na-asti-eva mayi viSvam sanAtane // ViSH-_2,6.57 //
   anyatrāstvathavā mā 'stu buddhyādau mama tena kim /	anyatra-astu-aTavA mA astu budDi-AdO mama tena kim /
   mayi sarvaṃ yathā vyomni sarvatrāhaṃ yathā nabhaḥ // ViSs_2,6.58 //	mayi sarvam yaTA vyomni sarvatra-aham yaTA naBaH // ViSH-_2,6.58 //
   na sarvaṃ mayi sarvatra nāhaṃ cālepataḥ khavat /	na sarvam mayi sarvatra na-aham ca-AlepataH Ka-vat /
   ata evāvibhāgākhyābhedena kṣīranīravat // ViSs_2,6.59 //	atas eva-aviBAga-AKyA-Bedena kzIra-nIra-vat // ViSH-_2,6.59 //
   jñānātmakamidaṃ viśvaṃ gāyanti paramarṣayaḥ /	jQAna-Atmakam-idam viSvam gAyanti parama-RzayaH /
   jaganmama madarthatvānmaccharīrasukhādivat // ViSs_2,6.60 //	jagat-mama mad-arTa-tvAt-mad-SarIra-suKa-Adi-vat // ViSH-_2,6.60 //
   yatha mama tathā 'nyeṣāṃ mamaiveti dhiyo bhramaḥ /	yaTa mama taTA anyezAm mama-eva-iti DiyaH BramaH /
   vastutastu na kasyāpi kimapi vyabhicārataḥ // ViSs_2,6.61 //	vastutas-tu na kasya-api kim-api vyaBicArataH // ViSH-_2,6.61 //
   svāmitvasyādhruvatvena pānthasyāvāsagehavat /	svAmi-tvasya-aDruva-tvena pAnTasya-AvAsa-geha-vat /
   ekaṃ cinmātramastīha śuddhaṃ śūnyaṃ nirañjanam // ViSs_2,6.62 //	ekam cit-mAtram-asti-iha SudDam SUnyam niraQjanam // ViSH-_2,6.62 //
   sūkṣmāt sūkṣmataraṃ tatra na jaganna jagatkriyā /	sUkzmAt sUkzmataram tatra na jagat-na jagat-kriyA /
   dṛśyate sarvadṛśyāḍhyā svasvabuddhiparamparā // ViSs_2,6.63 //	dRSyate sarva-dRSya-AXyA sva-sva-budDi-paramparA // ViSH-_2,6.63 //
   cinmaṇḍalamahādarśe pratibimbamupāgatā /	cit-maNxala-mahA-AdarSe pratibimbam-upAgatA /
   kvacidvyaktaṃ kvacit sūkṣmaṃ nabhaḥ sarvatra tiṣṭhati // ViSs_2,6.64 //	kvacid-vyaktam kvacid sUkzmam naBaH sarvatra tizWati // ViSH-_2,6.64 //
   yathā tathā cidākāśaṃ dhīdeśe 'nyatra ca sthitam /	yaTA taTA cit-AkASam DI-deSe anyatra ca sTitam /
   cidākāśamayaṃ viśvaṃ yato 'to dhīritastataḥ // ViSs_2,6.65 //	cit-AkASa-mayam viSvam yatas atas DIritaH-tatas // ViSH-_2,6.65 //
   bhramantī tatra tatraiva bhāsate 'rke ghaṭādivat /	BramantI tatra tatra-eva BAsate arke Gawa-Adi-vat /
   dharmādharmau janmamṛtyū sukhaduḥkhādi cākhilam // ViSs_2,6.66 //	Darma-aDarmO janma-mRtyU suKa-duHKa-Adi ca-aKilam // ViSH-_2,6.66 //
   jāgratyapi mṛṣā svapna iva janmādikaṃ mama /	jAgrati-api mRzA svapnaH iva janma-Adikam mama /
   dṛśyayogaviyogābhyāṃ cito janmavināśadhīḥ // ViSs_2,6.67 //	dRSya-yoga-viyogAByAm citaH janma-vinASa-DIH // ViSH-_2,6.67 //
   abhivyaktyanabhivyaktidoṣābhyāṃ śaśino yathā /	aBivyakti-anaBivyakti-dozAByAm SaSinaH yaTA /
   mahāsuṣuptau bhavajanmamṛtyu-	mahA-suzuptO Bava-janma-mRtyu-
   duḥsvapnadhārāḥ kṣaṇabhaṅgurā dhiyaḥ /	duHsvapna-DArAH kzaNa-BaFgurA DiyaH /
   paśyāmyahaṃ tābhiraliptarūpo	paSyAmi-aham tABiH-alipta-rUpaH-
   ghanairūrtairvigatai raveḥ kim // ViSs_2,6.68 //	GanEH-UrtEH-vigatEH raveH kim // ViSH-_2,6.68 //
   ityevaṃ satataṃ dhyāyannekāgramanasā sudhīḥ /	iti-evam satatam DyAyan=-ekAgra-manasA suDIH /
   sākṣātkarotyātmatattvaṃ vāgagocararūpataḥ // ViSs_2,6.69 //	sAkzAt-karoti-Atma-tattvam vAc-agocara-rUpataH // ViSH-_2,6.69 //
   svarūpaṃ nirmalaṃ śāntaṃ manastyajati cet kṣaṇam /	svarUpam nirmalam SAntam manaH-tyajati ced kzaNam /
   tadaiva dṛśyasaṃskāraśeṣāt saṅkṣubhyatīndriyam // ViSs_2,6.70 //	tadA-eva dRSya-saMskAra-SezAt saFkzuByati-indriyam // ViSH-_2,6.70 //
   utthitanutthitāṃstatra indriyārīn punaḥ punaḥ /	utTita-nutTitAn=-tatra indriya-arIn punar punar /
   vivekenaiva vajreṇa hanyādindro girīniva // ViSs_2,6.71 //	vivekena-eva vajreNa hanyAt-indraH girIn-iva // ViSH-_2,6.71 //
   iti śrīvijñānabhikṣuviracite sāṅkhyasāre rājayogaprakāraparicchedaḥ // *	iti SrI-vijQAna-Bikzu-viracite sAFKya-sAre rAjayoga-prakAra-paricCedaH // *
   atha saptamaḥ paricchedaḥ /	aTa saptamaH paricCedaH /
   evamātmānubhavino jīvanmuktasya lakṣaṇam /	evam-Atma-anuBavinaH jIvanmuktasya lakzaNam /
   spaṣṭaṃ vakṣye bhavedyena jñānājñānaparīkṣaṇam // ViSs_2,7.1 //	spazwam vakzye Bavet-yena jQAna-ajQAna-parIkzaNam // ViSH-_2,7.1 //
   śravaṇān mananādvā 'pi anyathā '; 'tmajñatābhramāt /	SravaNAt mananAt-vA api anyaTA a; atma-jQa-tA-BramAt /
   kuryādgurumavidvāṃsaṃ syāccājño jñābhimānyapi // ViSs_2,7.2 //	kuryAt-gurum-avidvAMsam syAt-ca-ajQaH jQa-aBimAni-api // ViSH-_2,7.2 //
   naiśvaryānāgatajñatvādikaṃ jñānasya lakṣaṇam /	na-ESvarya-anAgata-jQa-tva-Adikam jQAnasya lakzaNam /
   tadṛte 'pi hi kaivalyaṃ yogabhāṣyakṛteritam // ViSs_2,7.3 //	tat-Rte api hi kEvalyam yoga-BAzya-kRta-Iritam // ViSH-_2,7.3 //
   śrautasmārtāni vākyāni jñānino mokṣabhāginaḥ /	SrOta-smArtAni vAkyAni jQAninaH mokza-BAginaH /
   lakṣakāṇyeva likhyante viśvāsātiśayāya vai // ViSs_2,7.4 //	lakzakANi-eva liKyante viSvAsa-atiSayAya vE // ViSH-_2,7.4 //
   yatra sarvāṇi bhūtāni ātmaivābhūd vijānataḥ /	yatra sarvANi BUtAni AtmA-eva-aBUt vijAnataH /
   tatra ko mohaḥ kaḥ śoka ekatvamanupaśyataḥ // ViSs_2,7.5 //	tatra kaH mohaH kaH SokaH eka-tvam-anupaSyataH // ViSH-_2,7.5 //
   yaḥ sarvatrānabhisnehastat tat prāpya śubhāśubham /	yaH sarvatra-anaBisnehaH-tat tat prApya SuBa-aSuBam /
   nābhinandanti na dveṣṭi tasya prajñā pratiṣṭhitā // ViSs_2,7.6 //	na-aBinandanti na dvezwi tasya prajQA pratizWitAH // ViSH-_2,7.6 //
   na vismarati sarvatra yathā satatago gatim /	na vismarati sarvatra yaTA satata-gaH gatim /
   na vismarati niścetyaṃ cinmātraṃ prājñadhīstathā // ViSs_2,7.7 //	na vismarati niScetyam cit-mAtram prAjQa-DIH-taTA // ViSH-_2,7.7 //
   nodeti nāstamāyāti sukhe duḥkhe mukhaprabhā /	na-udeti na-astam-AyAti suKe duHKe muKa-praBA /
   yathāpūrvasthitiryasya sa jīvanmukta ucyate // ViSs_2,7.8 //	yaTApUrva-sTitiH-yasya sa jIvanmuktaH ucyate // ViSH-_2,7.8 //
   yo jāgartti suṣuptastho yasya jāgranna vidyate /	yaH jAgartti suzupta-sTaH yasya jAgrat-na vidyate /
   yasya nirvāsano bodhaḥ sa jīvanmukta ucyate // ViSs_2,7.9 //	yasya nirvAsanaH boDaH sa jIvanmuktaH ucyate // ViSH-_2,7.9 //
   rāgadveṣabhayādīnāmanurūpaṃ carannapi /	rAga-dveza-Baya-AdInAm-anurUpam caran=-api /
   yo 'ntarvyomavadatyacchaḥ sa jīvanmukta ucyate // ViSs_2,7.10 //	yaH antar-vyoma-vat-ati-acCaH sa jIvanmuktaH ucyate // ViSH-_2,7.10 //
   yasya nāhaṅkṛto bhāvo buddhiryasya na lipyate /	yasya na-ahaFkRtaH BAvaH budDiH-yasya na lipyate /
   kurvato 'kurvato vā 'pi sa jīvanmukta ucyate // ViSs_2,7.11 //	kurvataH akurvataH vA api sa jIvanmuktaH ucyate // ViSH-_2,7.11 //
   api śītarucāvarke atyuṣṇe 'pīndumaṇḍale /	api SIta-rucO=-arke ati-uzNe api-indu-maNxale /
   apyadhaḥprasavatyagnau jīvanmuto na cānyadhīḥ // ViSs_2,7.12 //	api-aDas-prasavati-agnO jIvanmutaH na ca-anyaDIH // ViSH-_2,7.12 //
   cidātmana imā nityamprasphurantīha śaktayaḥ /	cit-AtmanaH imAH nityam-prasPuranti-iha SaktayaH /
   ityasyāścaryajāleṣu nābhyudeti kutūhalam // ViSs_2,7.13 //	iti-asya-AScarya-jAlezu na-aByudeti kutUhalam // ViSH-_2,7.13 //
   paravyasaninī nārī vyagrā 'pi gṛhakarmaṇi /	para-vyasaninI nArI vyagrA api gRha-karmaNi /
   tadevāsvādayatyantarnarasaṅgarasāyanam // ViSs_2,7.14 //	tat-eva-AsvAdayati-antar-nara-saFga-rasAyanam // ViSH-_2,7.14 //
   evaṃ tattve pare śuddhe dhīro viśrāntimāgataḥ /	evam tattve pare SudDe DIraH viSrAntim-AgataH /
   tadevāsvādayatyantarbahirvyavaharannapi // ViSs_2,7.15 //	tat-eva-AsvAdayati-antar-bahis-vyavaharan=-api // ViSH-_2,7.15 //
   yo nityamadhyātmamayo nityamantarmukhaḥ sukhī /	yaH nityam-aDyAtma-mayaH nityam-antarmuKaH suKI /
   gambhīraśca prasannaśca girāviva mahāhṛdaḥ // ViSs_2,7.16 //	gamBIraH-ca prasannaH-ca girO=-iva mahA-hRdaH // ViSH-_2,7.16 //
   parānandarasākṣubdho ramate svātmanā '; 'tmani /	para-Anandara-sAkzubDaH ramate sva-AtmanA a; atmani /
   sarvakarmaparityāgī nityahṛṣṭo nirāmayaḥ // ViSs_2,7.17 //	sarva-karma-parityAgI nitya-hRzwaH nirAmayaH // ViSH-_2,7.17 //
   na puṇyena na pāpena netareṇāpi lipyate /	na puNyena na pApena na-itareNa-api lipyate /
   yena kena cidācchanno yena kena cidāśitaḥ // ViSs_2,7.18 //	yena kena cit-AcCannaH yena kena cit-ASitaH // ViSH-_2,7.18 //
   yatra kvacana śāyī ca sa samrāḍiva rājate /	yatra kvacana SAyI ca sa samrAj-iva rAjate /
   varṇadharmāśramācāraśāstramantranayepsitaḥ // ViSs_2,7.19 //	varNa-Darma-ASrama-AcAra-SAstra-mantra-naya-IpsitaH // ViSH-_2,7.19 //
   nirgacchati jagajjālāt pañjarādiva kesarī /	nirgacCati jagat-jAlAt paQjarAt-iva kesarI /
   vācāmatītaviṣamo viṣayāśādṛśekṣitaḥ // ViSs_2,7.20 //	vAcAm-atIta-vizamaH vizaya-ASA-dRSa-IkzitaH // ViSH-_2,7.20 //
   kāmapyupagataḥ śobhāṃ śaradīva nabhastalam /	kAm-api-upagataH SoBAm Saradi-iva naBastalam /
   niḥstotro nirnamaskāraḥ pūjyapūjāvivarjitaḥ // ViSs_2,7.21 //	niHstotraH nirnamaskAraH pUjya-pUjA-vivarjitaH // ViSH-_2,7.21 //
   saṃyukto vā viyukto vā sadācāranayakramaiḥ /	saMyuktaH vA viyuktaH vA sat-AcAra-naya-kramEH /
   etāvadeva khalu liṅgamaliṅgamūrtteḥ	etAvat-eva Kalu liFgam-aliFga-mUrtteH
   saṃśāntasaṃsṛticirabhramanirvṛttasya /	saMSAnta-saMsRti-cira-Brama-nirvRttasya /
   tadyasya yanmadanakopaviṣādalobha-	tat-yasya yat-madana-kopa-vizAda-loBa-
   mohāpadāmanudinaṃ nipuṇaṃ tanutvam // ViSs_2,7.22 //	moha-ApadAm-anudinam nipuNam tanu-tvam // ViSH-_2,7.22 //
   turyaviśrāntiyuktasya pratitīpasya bhavārṇavāt /	turya-viSrAnti-yuktasya pratitIpasya Bava-arNavAt /
   na kṛtenākṛtenārtho na śrutismṛtivibhramaiḥ // ViSs_2,7.23 //	na kRtena-akRtena-arTaH na Sruti-smRti-viBramEH // ViSH-_2,7.23 //
   tanuṃ tayajatu vā tīrthe śvapacasya gṛhe 'thavā /	tanum tayajatu vA tIrTe Svapacasya gRhe aTavA /
   jñānasamprāptisamaye mukta evāmalāśayaḥ // ViSs_2,7.24 //	jQAna-samprApti-samaye muktaH eva-amala-ASayaH // ViSH-_2,7.24 //
   na mokṣo nabhasaḥ pṛṣṭhe na pātāle na bhūtale /	na mokzaH naBasaH pRzWe na pAtAle na BU-tale /
   sarvāśāsaṅkṣaye cetaḥkṣayo mokṣa iti śruteḥ // ViSs_2,7.25 //	sarva-ASA-saFkzaye cetaH-kzayaH mokzaH iti SruteH // ViSH-_2,7.25 //
   jīvanmuktapadaṃ tyaktā svadehe kālasātkṛte /	jIvanmukta-padam tyaktA sva-dehe kAlasAtkRte /
   viśatyadehamuktatvaṃ pavano 'spandatāmiva // ViSs_2,7.26 //	viSati-adeha-mukta-tvam pavanaH aspandatAm-iva // ViSH-_2,7.26 //
   anāptākhilaśailādipratibimbe hi yādṛśī /	anApta-aKila-SEla-Adi-pratibimbe hi yAdRSI /
   syāddarpaṇe darpaṇatā kevalātmasvarūpiṇī // ViSs_2,7.27 //	syAt-darpaNe darpaNa-tA kevala-Atma-svarUpiNI // ViSH-_2,7.27 //
   ahaṃ tvaṃ jagadityādau praśānte dṛśyasambhrame /	aham tvam jagat-iti-AdO praSAnte dRSya-samBrame /
   syāt tādṛśī kevalatā sthite draṣṭaryavīkṣaṇe // ViSs_2,7.28 //	syAt tAdRSI kevala-tA sTite drazwarya-vIkzaNe // ViSH-_2,7.28 //
   cinmātraṃ cetyarahitamanantamajaraṃ śivam /	cit-mAtram ca-iti-arahitam-anantam-ajaram Sivam /
   anādimadhyanilayaṃ yadanādhi nirāmayam // ViSs_2,7.29 //	anAdi-maDya-nilayam yat-anADi nirAmayam // ViSH-_2,7.29 //
   na śūnyaṃ nāpi cākāraṃ na dṛśyaṃ na ca darśanam /	na SUnyam na-api ca-AkAram na dRSyam na ca darSanam /
   anākhyamanabhivyaktaṃ tat kiñcidavaśiṣyate // ViSs_2,7.30 //	anAKyam-anaBivyaktam tat kiQcid-avaSizyate // ViSH-_2,7.30 //
   iti śrīvijñānabhikṣuviracite sāṅkhyasāre jīvanmuktiparamamuktyoḥ	iti SrI-vijQAna-Bikzu-viracite sAFKya-sAre jIvanmukti-parama-muktyoH
   paricchedaḥ // * //	paricCedaH // * //
   iti sāṅkhyasārasyottarabhāgaḥ /	iti sAFKya-sArasya-uttara-BAgaH /
   sāṅkhyasārākhyaṃ prakaraṇaṃ samāptam /	sAFKyasAra-AKyam prakaraNam samAptam /
