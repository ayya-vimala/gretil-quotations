   kasyacit tv atha kālasya rājā daśarathaḥ sutam /	kasyacid tu aTa kAlasya rAjA daSaraTaH sutam /
   bharataṃ kekayīputram abravīd raghunandanaḥ // Ram_2,1.1 //	Baratam kekayI putram abravIt raGunandanaH // Ram_2,1.1 //
   ayaṃ kekayarājasya putro vasati putraka /	ayam kekaya rAjasya putraH vasati putrakaH /
   tvāṃ netum āgato vīra yudhājin mātulas tava // Ram_2,1.2 //	tvAm netum AgataH vIra yuDAjit mAtulaH tava // Ram_2,1.2 //
   śrutvā daśarathasyaitad bharataḥ kekayīsutaḥ /	SrutvA daSaraTasya etat BarataH kekayI sutaH /
   gamanāyābhicakrāma śatrughnasahitas tadā // Ram_2,1.3 //	gamanAya aBicakrAma SatruGna sahitaH tadA // Ram_2,1.3 //
   āpṛcchya pitaraṃ śūro rāmaṃ cākliṣṭakāriṇam /	ApRcCya pitaram SUraH rAmam ca aklizwa kAriNam /
   mātṝṃś cāpi naraśreṣṭhaḥ śatrughnasahito yayau // Ram_2,1.4 //	mAtLn ca api nara SrezWaH SatruGna sahitaH yayO // Ram_2,1.4 //
   yudhājit prāpya bharataṃ saśatrughnaṃ praharṣitaḥ /	yuDAjit prApya Baratam sa SatruGnam praharzitaH /
   svapuraṃ prāviśad vīraḥ pitā tasya tutoṣa ha // Ram_2,1.5 //	sva puram prAviSat vIraH pitA tasya tutoza ha // Ram_2,1.5 //
   sa tatra nyavasad bhrātrā saha satkārasatkṛtaḥ /	sa tatra nyavasat BrAtrA saha satkAra satkRtaH /
   mātulenāśvapatinā putrasnehena lālitaḥ // Ram_2,1.6 //	mAtulena aSvapatinA putra snehena lAlitaH // Ram_2,1.6 //
   tatrāpi nivasantau tau tarpyamāṇau ca kāmataḥ /	tatra api nivasantO tO tarpyamANO ca kAmataH /
   bhrātarau smaratāṃ vīrau vṛddhaṃ daśarathaṃ nṛpam // Ram_2,1.7 //	BrAtarO smaratAm vIrO vRdDam daSaraTam nRpam // Ram_2,1.7 //
   rājāpi tau mahātejāḥ sasmāra proṣitau sutau /	rAjA api tO mahA tejAH sasmAra prozitO sutO /
   ubhau bharataśatrughnau mahendravaruṇopamau // Ram_2,1.8 //	uBO Barata SatruGnO mahA indra varuNa upamO // Ram_2,1.8 //
   sarva eva tu tasyeṣṭāś catvāraḥ puruṣarṣabhāḥ /	sarve eva tu tasya izwAH catvAraH puruza RzaBAH /
   svaśarīrād vinirvṛttāś catvāra iva bāhavaḥ // Ram_2,1.9 //	sva SarIrAt vinirvRttAH catvAraH iva bAhavaH // Ram_2,1.9 //
   teṣām api mahātejā rāmo ratikaraḥ pituḥ /	tezAm api mahA tejAH rAmaH rati karaH pituH /
   svayambhūr iva bhūtānāṃ babhūva guṇavattaraḥ // Ram_2,1.10 //	svayamBUH iva BUtAnAm baBUva guNavattaraH // Ram_2,1.10 //
   gate ca bharate rāmo lakṣmaṇaś ca mahābalaḥ /	gate ca Barate rAmaH lakzmaNaH ca mahA balaH /
   pitaraṃ devasaṃkāśaṃ pūjayāmāsatus tadā // Ram_2,1.11 //	pitaram deva saMkASam pUjayAmAsatuH tadA // Ram_2,1.11 //
   pitur ājñāṃ puraskṛtya paurakāryāṇi sarvaśaḥ /	pituH AjQAm puraskRtya pOra kAryANi sarvaSas /
   cakāra rāmo dharmātmā priyāṇi ca hitāni ca // Ram_2,1.12 //	cakAra rAmaH Darma AtmA priyANi ca hitAni ca // Ram_2,1.12 //
   mātṛbhyo mātṛkāryāṇi kṛtvā paramayantritaḥ /	mAtRByaH mAtRkAryANi kRtvA parama yantritaH /
   gurūṇāṃ gurukāryāṇi kāle kāle 'nvavaikṣata // Ram_2,1.13 //	gurUNAm guru kAryANi kAle kAle anvavEkzata // Ram_2,1.13 //
   evaṃ daśarathaḥ prīto brāhmaṇā naigamās tathā /	evam daSaraTaH prItaH brAhmaNAH nEgamAH taTA /
   rāmasya śīlavṛttena sarve viṣayavāsinaḥ // Ram_2,1.14 //	rAmasya SIla vRttena sarve vizaya vAsinaH // Ram_2,1.14 //
   sa hi nityaṃ praśāntātmā mṛdupūrvaṃ ca bhāṣate /	sa hi nityam praSAnta AtmA mRdu pUrvam ca BAzate /
   ucyamāno 'pi paruṣaṃ nottaraṃ pratipadyate // Ram_2,1.15 //	ucyamAnaH api paruzam na uttaram pratipadyate // Ram_2,1.15 //
   kathaṃcid upakāreṇa kṛtenaikena tuṣyati /	kaTaMcid upakAreNa kRtena ekena tuzyati /
   na smaraty apakārāṇāṃ śatam apy ātmavattayā // Ram_2,1.16 //	na smarati apakArANAm Satam api Atmavat tayA // Ram_2,1.16 //
   śīlavṛddhair jñānavṛddhair vayovṛddhaiś ca sajjanaiḥ /	SIla vRdDEH jQAna vRdDEH vayaH vRdDEH ca sat janEH /
   kathayann āsta vai nityam astrayogyāntareṣv api // Ram_2,1.17 //	kaTayan Asta vE nityam astra yogya antarezu api // Ram_2,1.17 //
   kalyāṇābhijanaḥ sādhur adīnaḥ satyavāg ṛjuḥ /	kalyANa aBijanaH sADuH adInaH satya vAc RjuH /
   vṛddhair abhivinītaś ca dvijair dharmārthadarśibhiḥ // Ram_2,1.18 //	vRdDEH aBivinItaH ca dvijEH Darma arTa darSiBiH // Ram_2,1.18 //
   dharmārthakāmatattvajñaḥ smṛtimān pratibhāvanān /	Darma arTa kAma tattva jQaH smRtimAn pratiBAvanAn /
   laukike samayācare kṛtakalpo viśāradaḥ // Ram_2,1.19 //	lOkike samayAcare kRta kalpaH viSAradaH // Ram_2,1.19 //
   śāstrajñaś ca kṛtajñaś ca puruṣāntarakovidaḥ /	SAstra jQaH ca kRtajQaH ca puruza antara kovidaH /
   yaḥ pragrahānugrahayor yathānyāyaṃ vicakṣaṇaḥ // Ram_2,1.20 //	yaH pragraha anugrahayoH yaTAnyAyam vicakzaNaH // Ram_2,1.20 //
   āyakarmaṇy upāyajñaḥ saṃdṛṣṭavyayakarmavit /	Aya karmaNi upAya jQaH saMdRzwa vyaya karma vid /
   śraiṣṭhyaṃ śāstrasamūheṣu prāpto vyāmiśrakeṣv api // Ram_2,1.21 //	SrEzWyam SAstra samUhezu prAptaH vyAmiSrakezu api // Ram_2,1.21 //
   arthadharmau ca saṃgṛhya sukhatantro na cālasaḥ /	arTa DarmO ca saMgRhya suKa tantraH na ca alasaH /
   vaihārikāṇāṃ śilpānāṃ vijñātārthavibhāgavit // Ram_2,1.22 //	vEhArikANAm SilpAnAm vijQAta arTa viBAga vid // Ram_2,1.22 //
   ārohe vinaye caiva yukto vāraṇavājinām /	Arohe vinaye ca eva yuktaH vAraNa vAjinAm /
   dhanurvedavidāṃ śreṣṭho loke 'tirathasaṃmataḥ // Ram_2,1.23 //	Danurveda vidAm SrezWaH loke atiraTa saMmataH // Ram_2,1.23 //
   abhiyātā prahartā ca senānayaviśāradaḥ /	aBiyAtA prahartA ca senA naya viSAradaH /
   apradhṛṣyaś ca saṃgrāme kruddhair api surāsuraiḥ // Ram_2,1.24 //	apraDRzyaH ca saMgrAme krudDEH api sura asurEH // Ram_2,1.24 //
   anasūyo jitakrodho na dṛpto na ca matsarī /	anasUyaH jita kroDaH na dRptaH na ca matsarI /
   na cāvamantā bhūtānāṃ na ca kālavaśānugaḥ // Ram_2,1.25 //	na ca avamantA BUtAnAm na ca kAla vaSa anugaH // Ram_2,1.25 //
   evaṃ śreṣṭhair guṇair yuktaḥ prajānāṃ pārthivātmajaḥ /	evam SrezWEH guNEH yuktaH prajAnAm pArTiva AtmajaH /
   saṃmatas triṣu lokeṣu vasudhāyāḥ kṣamāguṇaiḥ /	saMmataH trizu lokezu vasuDAyAH kzamA guNEH /
   buddhyā bṛhaspates tulyo vīryeṇāpi śacīpateḥ // Ram_2,1.26 //	budDyA bRhaspateH tulyaH vIryeNa api SacIpateH // Ram_2,1.26 //
   tathā sarvaprajākāntaiḥ prītisaṃjananaiḥ pituḥ /	taTA sarva prajA kAntEH prIti saMjananEH pituH /
   guṇair viruruce rāmo dīptaḥ sūrya ivāṃśubhiḥ // Ram_2,1.27 //	guNEH viruruce rAmaH dIptaH sUryaH iva aMSuBiH // Ram_2,1.27 //
   tam evaṃvṛttasampannam apradhṛṣyaparākramam /	tam evaMvRtta sampannam apraDRzya parAkramam /
   lokapālopamaṃ nātham akāmayata medinī // Ram_2,1.28 //	lokapAla upamam nATam akAmayata medinI // Ram_2,1.28 //
   etais tu bahubhir yuktaṃ guṇair anupamaiḥ sutam /	etEH tu bahuBiH yuktam guNEH anupamEH sutam /
   dṛṣṭvā daśaratho rājā cakre cintāṃ paraṃtapaḥ // Ram_2,1.29 //	dRzwvA daSaraTaH rAjA cakre cintAm paraMtapaH // Ram_2,1.29 //
   eṣā hy asya parā prītir hṛdi samparivartate /	ezA hi asya parA prItiH hRdi samparivartate /
   kadā nāma sutaṃ drakṣyāmy abhiṣiktam ahaṃ priyam // Ram_2,1.30 //	kadA nAma sutam drakzyAmi aBiziktam aham priyam // Ram_2,1.30 //
   vṛddhikāmo hi lokasya sarvabhūtānukampanaḥ /	vRdDi kAmaH hi lokasya sarva BUta anukampanaH /
   mattaḥ priyataro loke parjanya iva vṛṣṭimān // Ram_2,1.31 //	mattaH priyataraH loke parjanyaH iva vRzwimAn // Ram_2,1.31 //
   yamaśakrasamo vīrye bṛhaspatisamo matau /	yama Sakra samaH vIrye bRhaspati samaH matO /
   mahīdharasamo dhṛtyāṃ mattaś ca guṇavattaraḥ // Ram_2,1.32 //	mahIDara samaH DRtyAm mattaH ca guNavattaraH // Ram_2,1.32 //
   mahīm aham imāṃ kṛtsnām adhitiṣṭhantam ātmajam /	mahIm aham imAm kRtsnAm aDitizWantam Atmajam /
   anena vayasā dṛṣṭvā yathā svargam avāpnuyām // Ram_2,1.33 //	anena vayasA dRzwvA yaTA svargam avApnuyAm // Ram_2,1.33 //
   taṃ samīkṣya mahārājo yuktaṃ samuditair guṇaiḥ /	tam samIkzya mahA rAjaH yuktam samuditEH guNEH /
   niścitya sacivaiḥ sārdhaṃ yuvarājam amanyata // Ram_2,1.34 //	niScitya sacivEH sArDam yuvarAjam amanyata // Ram_2,1.34 //
   nānānagaravāstavyān pṛthagjānapadān api /	nAnA nagara vAstavyAn pRTak jAnapadAn api /
   samānināya medinyāḥ pradhānān pṛthivīpatiḥ // Ram_2,1.35 //	samAninAya medinyAH praDAnAn pRTivIpatiH // Ram_2,1.35 //
   atha rājavitīrṇeṣu vividheṣv āsaneṣu ca /	aTa rAja vitIrNezu viviDezu Asanezu ca /
   rājānam evābhimukhā niṣedur niyatā nṛpāḥ // Ram_2,1.36 //	rAjAnam eva aBimuKAH nizeduH niyatAH nRpAH // Ram_2,1.36 //
   sa labdhamānair vinayānvitair nṛpaiḥ purālayair jānapadaiś ca mānavaiḥ /	sa labDa mAnEH vinaya anvitEH nRpEH pura AlayEH jAnapadEH ca mAnavEH /
   upopaviṣṭair nṛpatir vṛto babhau sahasracakṣur bhagavān ivāmaraiḥ //	upopavizwEH nRpatiH vRtaH baBO sahasracakzuH BagavAn iva amarEH //
   Ram_2,1.37 //	Ram_2,1.37 //
   tataḥ pariṣadaṃ sarvām āmantrya vasudhādhipaḥ /	tatas parizadam sarvAm Amantrya vasuDADipaH /
   hitam uddharṣaṇaṃ cedam uvācāpratimaṃ vacaḥ // Ram_2,2.1 //	hitam udDarzaNam ca idam uvAca apratimam vacaH // Ram_2,2.1 //
   dundubhisvanakalpena gambhīreṇānunādinā /	dunduBi svana kalpena gamBIreNa anunAdinA /
   svareṇa mahatā rājā jīmūta iva nādayan // Ram_2,2.2 //	svareNa mahatA rAjA jImUtaH iva nAdayan // Ram_2,2.2 //
   so 'ham ikṣvākubhiḥ pūrvair narendraiḥ paripālitam /	saH aham ikzvAkuBiH pUrvEH narendrEH paripAlitam /
   śreyasā yoktukāmo 'smi sukhārham akhilaṃ jagat // Ram_2,2.3 //	SreyasA yoktu kAmaH asmi suKa arham aKilam jagat // Ram_2,2.3 //
   mayāpy ācaritaṃ pūrvaiḥ panthānam anugacchatā /	mayA api Acaritam pUrvEH panTAnam anugacCatA /
   prajā nityam atandreṇa yathāśakty abhirakṣatā // Ram_2,2.4 //	prajAH nityam atandreNa yaTASakti aBirakzatA // Ram_2,2.4 //
   idaṃ śarīraṃ kṛtsnasya lokasya caratā hitam /	idam SarIram kRtsnasya lokasya caratA hitam /
   pāṇḍur asyātapatrasya chāyāyāṃ jaritaṃ mayā // Ram_2,2.5 //	pANxuH asya Atapatrasya CAyAyAm jaritam mayA // Ram_2,2.5 //
   prāpya varṣasahasrāṇi bahūny āyūṃṣi jīvitaḥ /	prApya varza sahasrANi bahUni AyUMzi jIvitaH /
   jīrṇasyāsya śarīrasya viśrāntim abhirocaye // Ram_2,2.6 //	jIrNasya asya SarIrasya viSrAntim aBirocaye // Ram_2,2.6 //
   rājaprabhāvajuṣṭāṃ hi durvahām ajitendriyaiḥ /	rAja praBAva juzwAm hi durvahAm ajita indriyEH /
   pariśrānto 'smi lokasya gurvīṃ dharmadhuraṃ vahan // Ram_2,2.7 //	pariSrAntaH asmi lokasya gurvIm Darma Duram vahan // Ram_2,2.7 //
   so 'haṃ viśramam icchāmi putraṃ kṛtvā prajāhite /	saH aham viSramam icCAmi putram kRtvA prajA hite /
   saṃnikṛṣṭān imān sarvān anumānya dvijarṣabhān // Ram_2,2.8 //	saMnikRzwAn imAn sarvAn anumAnya dvijarzaBAn // Ram_2,2.8 //
   anujāto hi me sarvair guṇair jyeṣṭho mamātmajaḥ /	anujAtaH hi me sarvEH guNEH jyezWaH mama AtmajaH /
   puraṃdarasamo vīrye rāmaḥ parapuraṃjayaḥ // Ram_2,2.9 //	puraMdara samaH vIrye rAmaH parapuraMjayaH // Ram_2,2.9 //
   taṃ candram iva puṣyeṇa yuktaṃ dharmabhṛtāṃ varam /	tam candram iva puzyeNa yuktam Darma BRtAm varam /
   yauvarājyena yoktāsmi prītaḥ puruṣapuṃgavam // Ram_2,2.10 //	yOvarAjyena yoktA asmi prItaH puruza puMgavam // Ram_2,2.10 //
   anurūpaḥ sa vo nātho lakṣmīvāṃl lakṣmaṇāgrajaḥ /	anurUpaH sa vaH nATaH lakzmIvAn lakzmaNa agrajaH /
   trailokyam api nāthena yena syān nāthavattaram // Ram_2,2.11 //	trElokyam api nATena yena syAt nATavattaram // Ram_2,2.11 //
   anena śreyasā sadyaḥ saṃyojyāham imāṃ mahīm /	anena SreyasA sadyas saMyojya aham imAm mahIm /
   gatakleśo bhaviṣyāmi sute tasmin niveśya vai // Ram_2,2.12 //	gata kleSaH BavizyAmi sute tasmin niveSya vE // Ram_2,2.12 //
   iti bruvantaṃ muditāḥ pratyanandan nṛpā nṛpam /	iti bruvantam muditAH pratyanandan nRpAH nRpam /
   vṛṣṭimantaṃ mahāmeghaṃ nardantam iva barhiṇaḥ // Ram_2,2.13 //	vRzwimantam mahA meGam nardantam iva barhiNaH // Ram_2,2.13 //
   tasya dharmārthaviduṣo bhāvam ājñāya sarvaśaḥ /	tasya Darma arTa viduzaH BAvam AjQAya sarvaSas /
   ūcuś ca manasā jñātvā vṛddhaṃ daśarathaṃ nṛpam // Ram_2,2.14 //	UcuH ca manasA jQAtvA vRdDam daSaraTam nRpam // Ram_2,2.14 //
   anekavarṣasāhasro vṛddhas tvam asi pārthiva /	aneka varza sAhasraH vRdDaH tvam asi pArTiva /
   sa rāmaṃ yuvarājānam abhiṣiñcasva pārthivam // Ram_2,2.15 //	sa rAmam yuvarAjAnam aBiziQcasva pArTivam // Ram_2,2.15 //
   iti tadvacanaṃ śrutvā rājā teṣāṃ manaḥpriyam /	iti tat vacanam SrutvA rAjA tezAm manaH priyam /
   ajānann iva jijñāsur idaṃ vacanam abravīt // Ram_2,2.16 //	ajAnan iva jijQAsuH idam vacanam abravIt // Ram_2,2.16 //
   kathaṃ nu mayi dharmeṇa pṛthivīm anuśāsati /	kaTam nu mayi DarmeNa pRTivIm anuSAsati /
   bhavanto draṣṭum icchanti yuvarājaṃ mamātmajam // Ram_2,2.17 //	BavantaH drazwum icCanti yuvarAjam mama Atmajam // Ram_2,2.17 //
   te tam ūcur mahātmānaṃ paurajānapadaiḥ saha /	te tam UcuH mahAtmAnam pOra jAnapadEH saha /
   bahavo nṛpa kalyāṇā guṇāḥ putrasya santi te // Ram_2,2.18 //	bahavaH nRpa kalyANAH guNAH putrasya santi te // Ram_2,2.18 //
   divyair guṇaiḥ śakrasamo rāmaḥ satyaparākramaḥ /	divyEH guNEH Sakra samaH rAmaH satya parAkramaH /
   ikṣvākubhyo hi sarvebhyo 'py atirakto viśāmpate // Ram_2,2.19 //	ikzvAkuByaH hi sarveByaH api ati raktaH viSAmpate // Ram_2,2.19 //
   rāmaḥ satpuruṣo loke satyadharmaparāyaṇaḥ /	rAmaH sat puruzaH loke satya Darma parAyaNaH /
   dharmajñaḥ satyasaṃdhaś ca śīlavān anasūyakaḥ // Ram_2,2.20 //	Darma jQaH satya saMDaH ca SIlavAn anasUyakaH // Ram_2,2.20 //
   kṣāntaḥ sāntvayitā ślakṣṇaḥ kṛtajño vijitendriyaḥ /	kzAntaH sAntvayitA SlakzNaH kRtajQaH vijita indriyaH /
   mṛduś ca sthiracittaś ca sadā bhavyo 'nasūyakaḥ // Ram_2,2.21 //	mRduH ca sTira cittaH ca sadA BavyaH anasUyakaH // Ram_2,2.21 //
   priyavādī ca bhūtānāṃ satyavādī ca rāghavaḥ /	priya vAdI ca BUtAnAm satya vAdI ca rAGavaH /
   bahuśrutānāṃ vṛddhānāṃ brāhmaṇānām upāsitā // Ram_2,2.22 //	bahu SrutAnAm vRdDAnAm brAhmaNAnAm upAsitAH // Ram_2,2.22 //
   tenāsyehātulā kīrtir yaśas tejaś ca vardhate /	tena asya iha atulA kIrtiH yaSaH tejaH ca varDate /
   devāsuramanuṣyāṇāṃ sarvāstreṣu viśāradaḥ // Ram_2,2.23 //	deva asura manuzyANAm sarva astrezu viSAradaH // Ram_2,2.23 //
   yadā vrajati saṃgrāmaṃ grāmārthe nagarasya vā /	yadA vrajati saMgrAmam grAma arTe nagarasya vA /
   gatvā saumitrisahito nāvijitya nivartate // Ram_2,2.24 //	gatvA sOmitri sahitaH na avijitya nivartate // Ram_2,2.24 //
   saṃgrāmāt punar āgamya kuñjareṇa rathena vā /	saMgrAmAt punar Agamya kuQjareNa raTena vA /
   paurān svajanavan nityaṃ kuśalaṃ paripṛcchati // Ram_2,2.25 //	pOrAn sva jana vat nityam kuSalam paripRcCati // Ram_2,2.25 //
   putreṣv agniṣu dāreṣu preṣyaśiṣyagaṇeṣu ca /	putrezu agnizu dArezu prezya Sizya gaNezu ca /
   nikhilenānupūrvyā ca pitā putrān ivaurasān // Ram_2,2.26 //	niKilena AnupUrvyA ca pitA putrAn iva OrasAn // Ram_2,2.26 //
   śuśrūṣante ca vaḥ śiṣyāḥ kaccit karmasu daṃśitāḥ /	SuSrUzante ca vaH SizyAH kaccit karmasu daMSitAH /
   iti naḥ puruṣavyāghraḥ sadā rāmo 'bhibhāṣate // Ram_2,2.27 //	iti naH puruza vyAGraH sadA rAmaH aBiBAzate // Ram_2,2.27 //
   vyasaneṣu manuṣyāṇāṃ bhṛśaṃ bhavati duḥkhitaḥ /	vyasanezu manuzyANAm BRSam Bavati duHKitaH /
   utsaveṣu ca sarveṣu piteva parituṣyati // Ram_2,2.28 //	utsavezu ca sarvezu pitA iva parituzyati // Ram_2,2.28 //
   satyavādī maheṣvāso vṛddhasevī jitendriyaḥ /	satya vAdI mahA izvAsaH vRdDa sevI jita indriyaH /
   vatsaḥ śreyasi jātas te diṣṭyāsau tava rāghavaḥ /	vatsaH Sreyasi jAtaH te dizwyA asO tava rAGavaH /
   diṣṭyā putraguṇair yukto mārīca iva kaśyapaḥ // Ram_2,2.29 //	dizwyA putra guNEH yuktaH mArIcaH iva kaSyapaH // Ram_2,2.29 //
   balam ārogyam āyuś ca rāmasya viditātmanaḥ /	balam Arogyam AyuH ca rAmasya vidita AtmanaH /
   āśaṃsate janaḥ sarvo rāṣṭre puravare tathā // Ram_2,2.30 //	ASaMsate janaH sarvaH rAzwre pura vare taTA // Ram_2,2.30 //
   abhyantaraś ca bāhyaś ca paurajānapado janaḥ /	aByantaraH ca bAhyaH ca pOra jAnapadaH janaH /
   striyo vṛddhās taruṇyaś ca sāyamprātaḥ samāhitāḥ // Ram_2,2.31 //	striyaH vRdDAH taruNyaH ca sAyamprAtar samAhitAH // Ram_2,2.31 //
   sarvān devān namasyanti rāmasyārthe yaśasvinaḥ /	sarvAn devAn namasyanti rAmasya arTe yaSasvinaH /
   teṣām āyācitaṃ deva tvatprasādāt samṛdhyatām // Ram_2,2.32 //	tezAm AyAcitam deva tvad prasAdAt samRDyatAm // Ram_2,2.32 //
   rāmam indīvaraśyāmaṃ sarvaśatrunibarhaṇam /	rAmam indIvara SyAmam sarva Satru nibarhaNam /
   paśyāmo yauvarājyasthaṃ tava rājottamātmajam // Ram_2,2.33 //	paSyAmaH yOvarAjya sTam tava rAja uttama Atmajam // Ram_2,2.33 //
   taṃ devadevopamam ātmajaṃ te sarvasya lokasya hite niviṣṭam /	tam devadeva upamam Atmajam te sarvasya lokasya hite nivizwam /
   hitāya naḥ kṣipram udārajuṣṭaṃ mudābhiṣektuṃ varada tvam arhasi //	hitAya naH kzipram udAra juzwam mudA aBizektum vara da tvam arhasi //
   Ram_2,2.34 //	Ram_2,2.34 //
   teṣām añjalipadmāni pragṛhītāni sarvaśaḥ /	tezAm aQjali padmAni pragRhItAni sarvaSas /
   pratigṛhyābravīd rājā tebhyaḥ priyahitaṃ vacaḥ // Ram_2,3.1 //	pratigRhya abravIt rAjA teByaH priya hitam vacaH // Ram_2,3.1 //
   aho 'smi paramaprītaḥ prabhāvaś cātulo mama /	aho asmi parama prItaH praBAvaH ca atulaH mama /
   yan me jyeṣṭhaṃ priyaṃ putraṃ yauvarājyastham icchatha // Ram_2,3.2 //	yat me jyezWam priyam putram yOvarAjya sTam icCaTa // Ram_2,3.2 //
   iti pratyarcya tān rājā brāhmaṇān idam abravīt /	iti pratyarcya tAn rAjA brAhmaNAn idam abravIt /
   vasiṣṭhaṃ vāmadevaṃ ca teṣām evopaśṛṇvatām // Ram_2,3.3 //	vasizWam vAmadevam ca tezAm eva upaSRNvatAm // Ram_2,3.3 //
   caitraḥ śrīmān ayaṃ māsaḥ puṇyaḥ puṣpitakānanaḥ /	cEtraH SrImAn ayam mAsaH puNyaH puzpita kAnanaH /
   yauvarājyāya rāmasya sarvam evopakalpyatām // Ram_2,3.4 //	yOvarAjyAya rAmasya sarvam eva upakalpyatAm // Ram_2,3.4 //
   kṛtam ity eva cābrūtām abhigamya jagatpatim /	kRtam iti eva ca abrUtAm aBigamya jagatpatim /
   yathoktavacanaṃ prītau harṣayuktau dvijarṣabhau // Ram_2,3.5 //	yaTA ukta vacanam prItO harza yuktO dvijarzaBO // Ram_2,3.5 //
   tataḥ sumantraṃ dyutimān rājā vacanam abravīt /	tatas sumantram dyutimAn rAjA vacanam abravIt /
   rāmaḥ kṛtātmā bhavatā śīghram ānīyatām iti // Ram_2,3.6 //	rAmaH kRtAtmA BavatA SIGram AnIyatAm iti // Ram_2,3.6 //
   sa tatheti pratijñāya sumantro rājaśāsanāt /	sa taTA iti pratijQAya sumantraH rAja SAsanAt /
   rāmaṃ tatrānayāṃcakre rathena rathināṃ varam // Ram_2,3.7 //	rAmam tatra AnayAMcakre raTena raTinAm varam // Ram_2,3.7 //
   atha tatra samāsīnās tadā daśarathaṃ nṛpam /	aTa tatra samAsInAH tadA daSaraTam nRpam /
   prācyodīcyāḥ pratīcyāś ca dākṣiṇātyāś ca bhūmipāḥ // Ram_2,3.8 //	prAcya udIcyAH pratIcyAH ca dAkziNAtyAH ca BUmipAH // Ram_2,3.8 //
   mlecchāś cāryāś ca ye cānye vanaśailāntavāsinaḥ /	mlecCAH ca AryAH ca ye ca anye vana SEla anta vAsinaH /
   upāsāṃcakrire sarve taṃ devā iva vāsavam // Ram_2,3.9 //	upAsAMcakrire sarve tam devAH iva vAsavam // Ram_2,3.9 //
   teṣāṃ madhye sa rājarṣir marutām iva vāsavaḥ /	tezAm maDye sa rAjarziH marutAm iva vAsavaH /
   prāsādastho rathagataṃ dadarśāyāntam ātmajam // Ram_2,3.10 //	prAsAda sTaH raTa gatam dadarSa AyAntam Atmajam // Ram_2,3.10 //
   gandharvarājapratimaṃ loke vikhyātapauruṣam /	ganDarva rAja pratimam loke viKyAta pOruzam /
   dīrghabāhuṃ mahāsattvaṃ mattamātaṃgagāminam // Ram_2,3.11 //	dIrGa bAhum mahAsattvam matta mAtaMga gAminam // Ram_2,3.11 //
   candrakāntānanaṃ rāmam atīva priyadarśanam /	candrakAnta Ananam rAmam atIva priya darSanam /
   rūpaudāryaguṇaiḥ puṃsāṃ dṛṣṭicittāpahāriṇam // Ram_2,3.12 //	rUpa OdArya guNEH puMsAm dRzwi citta apahAriNam // Ram_2,3.12 //
   gharmābhitaptāḥ parjanyaṃ hlādayantam iva prajāḥ /	Garma aBitaptAH parjanyam hlAdayantam iva prajAH /
   na tatarpa samāyāntaṃ paśyamāno narādhipaḥ // Ram_2,3.13 //	na tatarpa samAyAntam paSyamAnaH narADipaH // Ram_2,3.13 //
   avatārya sumantras taṃ rāghavaṃ syandanottamāt /	avatArya sumantraH tam rAGavam syandana uttamAt /
   pituḥ samīpaṃ gacchantaṃ prāñjaliḥ pṛṣṭhato 'nvagāt // Ram_2,3.14 //	pituH samIpam gacCantam prAQjaliH pRzWatas anvagAt // Ram_2,3.14 //
   sa taṃ kailāsaśṛṅgābhaṃ prāsādaṃ narapuṃgavaḥ /	sa tam kElAsa SRFga ABam prAsAdam nara puMgavaH /
   āruroha nṛpaṃ draṣṭuṃ saha sūtena rāghavaḥ // Ram_2,3.15 //	Aruroha nRpam drazwum saha sUtena rAGavaH // Ram_2,3.15 //
   sa prāñjalir abhipretya praṇataḥ pitur antike /	sa prAQjaliH aBipretya praNataH pituH antike /
   nāma svaṃ śrāvayan rāmo vavande caraṇau pituḥ // Ram_2,3.16 //	nAma svam SrAvayan rAmaH vavande caraNO pituH // Ram_2,3.16 //
   taṃ dṛṣṭvā praṇataṃ pārśve kṛtāñjalipuṭaṃ nṛpaḥ /	tam dRzwvA praNatam pArSve kRta aQjali puwam nRpaH /
   gṛhyāñjalau samākṛṣya sasvaje priyam ātmajam // Ram_2,3.17 //	gRhya aQjalO samAkRzya sasvaje priyam Atmajam // Ram_2,3.17 //
   tasmai cābhyudyataṃ śrīmān maṇikāñcanabhūṣitam /	tasmE ca aByudyatam SrImAn maNi kAQcana BUzitam /
   dideśa rājā ruciraṃ rāmāya paramāsanam // Ram_2,3.18 //	dideSa rAjA ruciram rAmAya parama Asanam // Ram_2,3.18 //
   tad āsanavaraṃ prāpya vyadīpayata rāghavaḥ /	tat Asana varam prApya vyadIpayata rAGavaH /
   svayeva prabhayā merum udaye vimalo raviḥ // Ram_2,3.19 //	svayA iva praBayA merum udaye vimalaH raviH // Ram_2,3.19 //
   tena vibhrājitā tatra sā sabhābhivyarocata /	tena viBrAjitA tatra sA saBA aBivyarocata /
   vimalagrahanakṣatrā śāradī dyaur ivendunā // Ram_2,3.20 //	vimala graha nakzatrA SAradI dyOH iva indunA // Ram_2,3.20 //
   taṃ paśyamāno nṛpatis tutoṣa priyam ātmajam /	tam paSyamAnaH nRpatiH tutoza priyam Atmajam /
   alaṃkṛtam ivātmānam ādarśatalasaṃsthitam // Ram_2,3.21 //	alaMkRtam iva AtmAnam AdarSa tala saMsTitam // Ram_2,3.21 //
   sa taṃ sasmitam ābhāṣya putraṃ putravatāṃ varaḥ /	sa tam sa smitam ABAzya putram putravatAm varaH /
   uvācedaṃ vaco rājā devendram iva kaśyapaḥ // Ram_2,3.22 //	uvAca idam vacaH rAjA deva indram iva kaSyapaH // Ram_2,3.22 //
   jyeṣṭhāyām asi me patnyāṃ sadṛśyāṃ sadṛśaḥ sutaḥ /	jyezWAyAm asi me patnyAm sadRSyAm sadRSaH sutaH /
   utpannas tvaṃ guṇaśreṣṭho mama rāmātmajaḥ priyaḥ // Ram_2,3.23 //	utpannaH tvam guNa SrezWaH mama rAma AtmajaH priyaH // Ram_2,3.23 //
   tvayā yataḥ prajāś cemāḥ svaguṇair anurañjitāḥ /	tvayA yatas prajAH ca imAH sva guNEH anuraQjitAH /
   tasmāt tvaṃ puṣyayogena yauvarājyam avāpnuhi // Ram_2,3.24 //	tasmAt tvam puzya yogena yOvarAjyam avApnuhi // Ram_2,3.24 //
   kāmatas tvaṃ prakṛtyaiva vinīto guṇavān asi /	kAmatas tvam prakRtyA eva vinItaH guNavAn asi /
   guṇavaty api tu snehāt putra vakṣyāmi te hitam // Ram_2,3.25 //	guNavatI api tu snehAt putra vakzyAmi te hitam // Ram_2,3.25 //
   bhūyo vinayam āsthāya bhava nityaṃ jitendriyaḥ /	BUyas vinayam AsTAya Bava nityam jita indriyaH /
   kāmakrodhasamutthāni tyajethā vyasanāni ca // Ram_2,3.26 //	kAma kroDa samutTAni tyajeTAH vyasanAni ca // Ram_2,3.26 //
   parokṣayā vartamāno vṛttyā pratyakṣayā tathā /	parokzayA vartamAnaH vRttyA pratyakzayA taTA /
   amātyaprabhṛtīḥ sarvāḥ prakṛtīś cānurañjaya // Ram_2,3.27 //	amAtya praBRtIH sarvAH prakRtIH ca anuraQjaya // Ram_2,3.27 //
   tuṣṭānuraktaprakṛtir yaḥ pālayati medinīm /	tuzwa anurakta prakRtiH yaH pAlayati medinIm /
   tasya nandanti mitrāṇi labdhvāmṛtam ivāmarāḥ /	tasya nandanti mitrANi labDvA amRtam iva amarAH /
   tasmāt putra tvam ātmānaṃ niyamyaiva samācara // Ram_2,3.28 //	tasmAt putra tvam AtmAnam niyamya eva samAcara // Ram_2,3.28 //
   tac chrutvā suhṛdas tasya rāmasya priyakāriṇaḥ /	tat SrutvA suhRdaH tasya rAmasya priya kAriNaH /
   tvaritāḥ śīghram abhyetya kausalyāyai nyavedayan // Ram_2,3.29 //	tvaritAH SIGram aByetya kOsalyAyE nyavedayan // Ram_2,3.29 //
   sā hiraṇyaṃ ca gāś caiva ratnāni vividhāni ca /	sA hiraNyam ca gAH ca eva ratnAni viviDAni ca /
   vyādideśa priyākhyebhyaḥ kausalyā pramadottamā // Ram_2,3.30 //	vyAdideSa priya AKyeByaH kOsalyA pramadA uttamAH // Ram_2,3.30 //
   athābhivādya rājānaṃ ratham āruhya rāghavaḥ /	aTa aBivAdya rAjAnam raTam Aruhya rAGavaH /
   yayau svaṃ dyutimad veśma janaughaiḥ pratipūjitaḥ // Ram_2,3.31 //	yayO svam dyutimat veSma jana oGEH pratipUjitaH // Ram_2,3.31 //
   te cāpi paurā nṛpater vacas tac chrutvā tadā lābham iveṣṭam āpya /	te ca api pOrAH nRpateH vacaH tat SrutvA tadA lABam iva izwam Apya /
   narendram āmantrya gṛhāṇi gatvā devān samānarcur atīva hṛṣṭāḥ //	narendram Amantrya gRhANi gatvA devAn samAnarcuH atIva hRzwAH //
   Ram_2,3.32 //	Ram_2,3.32 //
   gateṣv atha nṛpo bhūyaḥ paureṣu saha mantribhiḥ /	gatezu aTa nRpaH BUyas pOrezu saha mantriBiH /
   mantrayitvā tataś cakre niścayajñaḥ sa niścayam // Ram_2,4.1 //	mantrayitvA tatas cakre niScaya jQaH sa niScayam // Ram_2,4.1 //
   śva eva puṣyo bhavitā śvo 'bhiṣecyas tu me sutaḥ /	Svas eva puzyaH BavitA Svas aBizecyaH tu me sutaH /
   rāmo rājīvatāmrākṣo yauvarājya iti prabhuḥ // Ram_2,4.2 //	rAmaH rAjIva tAmra akzaH yOvarAjyaH iti praBuH // Ram_2,4.2 //
   athāntargṛham āviśya rājā daśarathas tadā /	aTa antargRham AviSya rAjA daSaraTaH tadA /
   sūtam ājñāpayāmāsa rāmaṃ punar ihānaya // Ram_2,4.3 //	sUtam AjQApayAmAsa rAmam punar iha Anaya // Ram_2,4.3 //
   pratigṛhya sa tadvākyaṃ sūtaḥ punar upāyayau /	pratigRhya sa tat vAkyam sUtaH punar upAyayO /
   rāmasya bhavanaṃ śīghraṃ rāmam ānayituṃ punaḥ // Ram_2,4.4 //	rAmasya Bavanam SIGram rAmam Anayitum punar // Ram_2,4.4 //
   dvāḥsthair āveditaṃ tasya rāmāyāgamanaṃ punaḥ /	dvAHsTEH Aveditam tasya rAmAya Agamanam punar /
   śrutvaiva cāpi rāmas taṃ prāptaṃ śaṅkānvito 'bhavat // Ram_2,4.5 //	SrutvA eva ca api rAmaH tam prAptam SaFkA anvitaH aBavat // Ram_2,4.5 //
   praveśya cainaṃ tvaritaṃ rāmo vacanam abravīt /	praveSya ca enam tvaritam rAmaH vacanam abravIt /
   yad āgamanakṛtyaṃ te bhūyas tad brūhy aśeṣataḥ // Ram_2,4.6 //	yat Agamana kRtyam te BUyas tat brUhi aSezatas // Ram_2,4.6 //
   tam uvāca tataḥ sūto rājā tvāṃ draṣṭum icchati /	tam uvAca tatas sUtaH rAjA tvAm drazwum icCati /
   śrutvā pramāṇam atra tvaṃ gamanāyetarāya vā // Ram_2,4.7 //	SrutvA pramANam atra tvam gamanAya itarAya vA // Ram_2,4.7 //
   iti sūtavacaḥ śrutvā rāmo 'tha tvarayānvitaḥ /	iti sUta vacaH SrutvA rAmaH aTa tvarayA anvitaH /
   prayayau rājabhavanaṃ punar draṣṭuṃ nareśvaram // Ram_2,4.8 //	prayayO rAja Bavanam punar drazwum nareSvaram // Ram_2,4.8 //
   taṃ śrutvā samanuprāptaṃ rāmaṃ daśaratho nṛpaḥ /	tam SrutvA samanuprAptam rAmam daSaraTaH nRpaH /
   praveśayāmāsa gṛhaṃ vivikṣuḥ priyam uttamam // Ram_2,4.9 //	praveSayAmAsa gRham vivikzuH priyam uttamam // Ram_2,4.9 //
   praviśann eva ca śrīmān rāghavo bhavanaṃ pituḥ /	praviSan eva ca SrImAn rAGavaH Bavanam pituH /
   dadarśa pitaraṃ dūrāt praṇipatya kṛtāñjaliḥ // Ram_2,4.10 //	dadarSa pitaram dUrAt praNipatya kRtAQjaliH // Ram_2,4.10 //
   praṇamantaṃ samutthāpya taṃ pariṣvajya bhūmipaḥ /	praNamantam samutTApya tam parizvajya BUmipaH /
   pradiśya cāsmai ruciram āsanaṃ punar abravīt // Ram_2,4.11 //	pradiSya ca asmE ruciram Asanam punar abravIt // Ram_2,4.11 //
   rāma vṛddho 'smi dīrghāyur bhuktā bhogā mayepsitāḥ /	rAma vRdDaH asmi dIrGa AyuH BuktAH BogAH mayA IpsitAH /
   annavadbhiḥ kratuśatais tatheṣṭaṃ bhūridakṣiṇaiḥ // Ram_2,4.12 //	annavadBiH kratu SatEH taTA izwam BUri dakziNEH // Ram_2,4.12 //
   jātam iṣṭam apatyaṃ me tvam adyānupamaṃ bhuvi /	jAtam izwam apatyam me tvam adya anupamam Buvi /
   dattam iṣṭam adhītaṃ ca mayā puruṣasattama // Ram_2,4.13 //	dattam izwam aDItam ca mayA puruza sattamaH // Ram_2,4.13 //
   anubhūtāni ceṣṭāni mayā vīra sukhāni ca /	anuBUtAni ca izwAni mayA vIra suKAni ca /
   devarṣipitṛviprāṇām anṛṇo 'smi tathātmanaḥ // Ram_2,4.14 //	deva Rzi pitR viprANAm anRNaH asmi taTA AtmanaH // Ram_2,4.14 //
   na kiṃcin mama kartavyaṃ tavānyatrābhiṣecanāt /	na kiMcid mama kartavyam tava anyatra aBizecanAt /
   ato yat tvām ahaṃ brūyāṃ tan me tvaṃ kartum arhasi // Ram_2,4.15 //	atas yat tvAm aham brUyAm tat me tvam kartum arhasi // Ram_2,4.15 //
   adya prakṛtayaḥ sarvās tvām icchanti narādhipam /	adya prakRtayaH sarvAH tvAm icCanti narADipam /
   atas tvāṃ yuvarājānam abhiṣekṣyāmi putraka // Ram_2,4.16 //	atas tvAm yuvarAjAnam aBizekzyAmi putrakaH // Ram_2,4.16 //
   api cādyāśubhān rāma svapnān paśyāmi dāruṇān /	api ca Adya aSuBAn rAma svapnAn paSyAmi dAruNAn /
   sanirghātā maholkāś ca patantīha mahāsvanāḥ // Ram_2,4.17 //	sa nirGAtAH mahA ulkAH ca patanti iha mahA svanAH // Ram_2,4.17 //
   avaṣṭabdhaṃ ca me rāma nakṣatraṃ dāruṇair grahaiḥ /	avazwabDam ca me rAma nakzatram dAruNEH grahEH /
   āvedayanti daivajñāḥ sūryāṅgārakarāhubhiḥ // Ram_2,4.18 //	Avedayanti dEva jQAH sUrya aFgArakarAhuBiH // Ram_2,4.18 //
   prāyeṇa hi nimittānām īdṛśānāṃ samudbhave /	prAyeNa hi nimittAnAm IdRSAnAm samudBave /
   rājā vā mṛtyum āpnoti ghorāṃ vāpadam ṛcchati // Ram_2,4.19 //	rAjA vA mRtyum Apnoti GorAm vA Apadam RcCati // Ram_2,4.19 //
   tad yāvad eva me ceto na vimuhyati rāghava /	tat yAvat eva me cetaH na vimuhyati rAGava /
   tāvad evābhiṣiñcasva calā hi prāṇināṃ matiḥ // Ram_2,4.20 //	tAvat eva aBiziQcasva calAH hi prANinAm matiH // Ram_2,4.20 //
   adya candro 'bhyupagataḥ puṣyāt pūrvaṃ punar vasum /	adya candraH aByupagataH puzyAt pUrvam punar vasum /
   śvaḥ puṣyayogaṃ niyataṃ vakṣyante daivacintakāḥ // Ram_2,4.21 //	Svas puzya yogam niyatam vakzyante dEva cintakAH // Ram_2,4.21 //
   tatra puṣye 'bhiṣiñcasva manas tvarayatīva mām /	tatra puzye aBiziQcasva manaH tvarayati iva mAm /
   śvas tvāham abhiṣekṣyāmi yauvarājye paraṃtapa // Ram_2,4.22 //	Svas tvA aham aBizekzyAmi yOvarAjye paraMtapaH // Ram_2,4.22 //
   tasmāt tvayādya vratinā niśeyaṃ niyatātmanā /	tasmAt tvayA adya vratinA niSA iyam niyata AtmanA /
   saha vadhvopavastavyā darbhaprastaraśāyinā // Ram_2,4.23 //	saha vaDva upavastavyAH darBa prastara SAyinA // Ram_2,4.23 //
   suhṛdaś cāpramattās tvāṃ rakṣantv adya samantataḥ /	suhRdaH ca apramattAH tvAm rakzantu adya samantataH /
   bhavanti bahuvighnāni kāryāṇy evaṃvidhāni hi // Ram_2,4.24 //	Bavanti bahu viGnAni kAryANi evaMviDAni hi // Ram_2,4.24 //
   viproṣitaś ca bharato yāvad eva purād itaḥ /	viprozitaH ca BarataH yAvat eva purAt itas /
   tāvad evābhiṣekas te prāptakālo mato mama // Ram_2,4.25 //	tAvat eva aBizekaH te prApta kAlaH mataH mama // Ram_2,4.25 //
   kāmaṃ khalu satāṃ vṛtte bhrātā te bharataḥ sthitaḥ /	kAmam Kalu satAm vRtte BrAtA te BarataH sTitaH /
   jyeṣṭhānuvartī dharmātmā sānukrośo jitendriyaḥ // Ram_2,4.26 //	jyezWa anuvartI Darma AtmA sa anukroSaH jita indriyaH // Ram_2,4.26 //
   kiṃ tu cittaṃ manuṣyāṇām anityam iti me matiḥ /	kim tu cittam manuzyANAm anityam iti me matiH /
   satāṃ ca dharmanityānāṃ kṛtaśobhi ca rāghava // Ram_2,4.27 //	satAm ca Darma nityAnAm kRta SoBi ca rAGava // Ram_2,4.27 //
   ity uktaḥ so 'bhyanujñātaḥ śvobhāviny abhiṣecane /	iti uktaH saH aByanujQAtaH Svas BAvini aBizecane /
   vrajeti rāmaḥ pitaram abhivādyābhyayād gṛham // Ram_2,4.28 //	vraja iti rAmaH pitaram aBivAdya aByayAt gRham // Ram_2,4.28 //
   praviśya cātmano veśma rājñoddiṣṭe 'bhiṣecane /	praviSya ca AtmanaH veSma rAjQA uddizwe aBizecane /
   tasmin kṣaṇe vinirgatya mātur antaḥpuraṃ yayau // Ram_2,4.29 //	tasmin kzaNe vinirgatya mAtuH antaHpuram yayO // Ram_2,4.29 //
   tatra tāṃ pravaṇām eva mātaraṃ kṣaumavāsinīm /	tatra tAm pravaNAm eva mAtaram kzOma vAsinIm /
   vāgyatāṃ devatāgāre dadarśa yācatīṃ śriyam // Ram_2,4.30 //	vAgyatAm devatA AgAre dadarSa yAcatIm Sriyam // Ram_2,4.30 //
   prāg eva cāgatā tatra sumitrā lakṣmaṇas tathā /	prAk eva ca AgatA tatra sumitrA lakzmaNaH taTA /
   sītā cānāyitā śrutvā priyaṃ rāmābhiṣecanam // Ram_2,4.31 //	sItA ca AnAyitA SrutvA priyam rAma aBizecanam // Ram_2,4.31 //
   tasmin kāle hi kausalyā tasthāv āmīlitekṣaṇā /	tasmin kAle hi kOsalyA tasTO AmIlita IkzaNAH /
   sumitrayānvāsyamānā sītayā lakṣmaṇena ca // Ram_2,4.32 //	sumitrayA anvAsyamAnA sItayA lakzmaNena ca // Ram_2,4.32 //
   śrutvā puṣyeṇa putrasya yauvarājyābhiṣecanam /	SrutvA puzyeNa putrasya yOvarAjya aBizecanam /
   prāṇāyāmena puruṣaṃ dhyāyamānā janārdanam // Ram_2,4.33 //	prANAyAmena puruzam DyAyamAnAH janArdanam // Ram_2,4.33 //
   tathā saniyamām eva so 'bhigamyābhivādya ca /	taTA sa niyamAm eva saH aBigamya aBivAdya ca /
   uvāca vacanaṃ rāmo harṣayaṃs tām idaṃ tadā // Ram_2,4.34 //	uvAca vacanam rAmaH harzayan tAm idam tadA // Ram_2,4.34 //
   amba pitrā niyukto 'smi prajāpālanakarmaṇi /	amba pitrA niyuktaH asmi prajA pAlana karmaNi /
   bhavitā śvo 'bhiṣeko me yathā me śāsanaṃ pituḥ // Ram_2,4.35 //	BavitA Svas aBizekaH me yaTA me SAsanam pituH // Ram_2,4.35 //
   sītayāpy upavastavyā rajanīyaṃ mayā saha /	sItayA api upavastavyA rajanIyam mayA saha /
   evam ṛtvigupādhyāyaiḥ saha mām uktavān pitā // Ram_2,4.36 //	evam Rtvij upADyAyEH saha mAm uktavAn pitA // Ram_2,4.36 //
   yāni yāny atra yogyāni śvobhāviny abhiṣecane /	yAni yAni atra yogyAni Svas BAvini aBizecane /
   tāni me maṅgalāny adya vaidehyāś caiva kāraya // Ram_2,4.37 //	tAni me maFgalAni adya vEdehyAH ca eva kAraya // Ram_2,4.37 //
   etac chrutvā tu kausalyā cirakālābhikāṅkṣitam /	etat SrutvA tu kOsalyA cira kAla aBikAFkzitam /
   harṣabāṣpakalaṃ vākyam idaṃ rāmam abhāṣata // Ram_2,4.38 //	harza bAzpa kalam vAkyam idam rAmam aBAzata // Ram_2,4.38 //
   vatsa rāma ciraṃ jīva hatās te paripanthinaḥ /	vatsa rAma ciram jIva hatAH te paripanTinaH /
   jñātīn me tvaṃ śriyā yuktaḥ sumitrāyāś ca nandaya // Ram_2,4.39 //	jQAtIn me tvam SriyA yuktaH sumitrAyAH ca nandaya // Ram_2,4.39 //
   kalyāṇe bata nakṣatre mayi jāto 'si putraka /	kalyANe bata nakzatre mayi jAtaH asi putrakaH /
   yena tvayā daśaratho guṇair ārādhitaḥ pitā // Ram_2,4.40 //	yena tvayA daSaraTaH guNEH ArADitaH pitA // Ram_2,4.40 //
   amoghaṃ bata me kṣāntaṃ puruṣe puṣkarekṣaṇe /	amoGam bata me kzAntam puruze puzkara IkzaNe /
   yeyam ikṣvākurājyaśrīḥ putra tvāṃ saṃśrayiṣyati // Ram_2,4.41 //	yA iyam ikzvAku rAjya SrIH putra tvAm saMSrayizyati // Ram_2,4.41 //
   ity evam ukto mātredaṃ rāmo bhrātaram abravīt /	iti evam uktaH mAtrA idam rAmaH BrAtaram abravIt /
   prāñjaliṃ prahvam āsīnam abhivīkṣya smayann iva // Ram_2,4.42 //	prAQjalim prahvam AsInam aBivIkzya smayan iva // Ram_2,4.42 //
   lakṣmaṇemāṃ mayā sārdhaṃ praśādhi tvaṃ vasuṃdharām /	lakzmaNa imAm mayA sArDam praSADi tvam vasuMDarAm /
   dvitīyaṃ me 'ntarātmānaṃ tvām iyaṃ śrīr upasthitā // Ram_2,4.43 //	dvitIyam me antarAtmAnam tvAm iyam SrIH upasTitAH // Ram_2,4.43 //
   saumitre bhuṅkṣva bhogāṃs tvam iṣṭān rājyaphalāni ca /	sOmitre BuFkzva BogAn tvam izwAn rAjya PalAni ca /
   jīvitaṃ ca hi rājyaṃ ca tvadartham abhikāmaye // Ram_2,4.44 //	jIvitam ca hi rAjyam ca tvad arTam aBikAmaye // Ram_2,4.44 //
   ity uktvā lakṣmaṇaṃ rāmo mātarāv abhivādya ca /	iti uktvA lakzmaNam rAmaH mAtarO aBivAdya ca /
   abhyanujñāpya sītāṃ ca jagāma svaṃ niveśanam // Ram_2,4.45 //	aByanujQApya sItAm ca jagAma svam niveSanam // Ram_2,4.45 //
   saṃdiśya rāmaṃ nṛpatiḥ śvobhāviny abhiṣecane /	saMdiSya rAmam nRpatiH Svas BAvini aBizecane /
   purohitaṃ samāhūya vasiṣṭham idam abravīt // Ram_2,5.1 //	purohitam samAhUya vasizWam idam abravIt // Ram_2,5.1 //
   gacchopavāsaṃ kākutsthaṃ kārayādya tapodhana /	gacCa upavAsam kAkutsTam kAraya adya tapoDana /
   śrīyaśorājyalābhāya vadhvā saha yatavratam // Ram_2,5.2 //	SrI yaSaH rAjya lABAya vaDvA saha yata vratam // Ram_2,5.2 //
   tatheti ca sa rājānam uktvā vedavidāṃ varaḥ /	taTA iti ca sa rAjAnam uktvA veda vidAm varaH /
   svayaṃ vasiṣṭho bhagavān yayau rāmaniveśanam // Ram_2,5.3 //	svayam vasizWaH BagavAn yayO rAma niveSanam // Ram_2,5.3 //
   sa rāmabhavanaṃ prāpya pāṇḍurābhraghanaprabham /	sa rAma Bavanam prApya pANxura aBra Gana praBam /
   tisraḥ kakṣyā rathenaiva viveśa munisattamaḥ // Ram_2,5.4 //	tisraH kakzyA raTena eva viveSa muni sattamaH // Ram_2,5.4 //
   tam āgatam ṛṣiṃ rāmas tvarann iva sasaṃbhramaḥ /	tam Agatam Rzim rAmaH tvaran iva sa saMBramaH /
   mānayiṣyan sa mānārhaṃ niścakrāma niveśanāt // Ram_2,5.5 //	mAnayizyan sa mAna arham niScakrAma niveSanAt // Ram_2,5.5 //
   abhyetya tvaramāṇaś ca rathābhyāśaṃ manīṣiṇaḥ /	aByetya tvaramANaH ca raTa aByASam manIziNaH /
   tato 'vatārayāmāsa parigṛhya rathāt svayam // Ram_2,5.6 //	tatas avatArayAmAsa parigRhya raTAt svayam // Ram_2,5.6 //
   sa cainaṃ praśritaṃ dṛṣṭvā sambhāṣyābhiprasādya ca /	sa ca enam praSritam dRzwvA samBAzya aBiprasAdya ca /
   priyārhaṃ harṣayan rāmam ity uvāca purohitaḥ // Ram_2,5.7 //	priya arham harzayan rAmam iti uvAca purohitaH // Ram_2,5.7 //
   prasannas te pitā rāma yauvarājyam avāpsyasi /	prasannaH te pitA rAma yOvarAjyam avApsyasi /
   upavāsaṃ bhavān adya karotu saha sītayā // Ram_2,5.8 //	upavAsam BavAn adya karotu saha sItayA // Ram_2,5.8 //
   prātas tvām abhiṣektā hi yauvarājye narādhipaḥ /	prAtar tvAm aBizektA hi yOvarAjye narADipaH /
   pitā daśarathaḥ prītyā yayātiṃ nahuṣo yathā // Ram_2,5.9 //	pitA daSaraTaH prItyA yayAtim nahuzaH yaTA // Ram_2,5.9 //
   ity uktvā sa tadā rāmam upavāsaṃ yatavratam /	iti uktvA sa tadA rAmam upavAsam yata vratam /
   mantravat kārayāmāsa vaidehyā sahitaṃ muniḥ // Ram_2,5.10 //	mantravat kArayAmAsa vEdehyA sahitam muniH // Ram_2,5.10 //
   tato yathāvad rāmeṇa sa rājño gurur arcitaḥ /	tatas yaTAvat rAmeNa sa rAjQaH guruH arcitaH /
   abhyanujñāpya kākutsthaṃ yayau rāmaniveśanāt // Ram_2,5.11 //	aByanujQApya kAkutsTam yayO rAma niveSanAt // Ram_2,5.11 //
   suhṛdbhis tatra rāmo 'pi tān anujñāpya sarvaśaḥ /	suhRdBiH tatra rAmaH api tAn anujQApya sarvaSas /
   sabhājito viveśātha tān anujñāpya sarvaśaḥ // Ram_2,5.12 //	saBAjitaH viveSa aTa tAn anujQApya sarvaSas // Ram_2,5.12 //
   hṛṣṭanārīnarayutaṃ rāmaveśma tadā babhau /	hRzwa nArI nara yutam rAma veSma tadA baBO /
   yathā mattadvijagaṇaṃ praphullanalinaṃ saraḥ // Ram_2,5.13 //	yaTA matta dvija gaNam praPulla nalinam saraH // Ram_2,5.13 //
   sa rājabhavanaprakhyāt tasmād rāmaniveśanāt /	sa rAja Bavana praKyAt tasmAt rAma niveSanAt /
   nirgatya dadṛśe mārgaṃ vasiṣṭho janasaṃvṛtam // Ram_2,5.14 //	nirgatya dadRSe mArgam vasizWaH jana saMvRtam // Ram_2,5.14 //
   vṛndavṛndair ayodhyāyāṃ rājamārgāḥ samantataḥ /	vRnda vRndEH ayoDyAyAm rAjamArgAH samantataH /
   babhūvur abhisaṃbādhāḥ kutūhalajanair vṛtāḥ // Ram_2,5.15 //	baBUvuH aBisaMbADAH kutUhala janEH vRtAH // Ram_2,5.15 //
   janavṛndormisaṃgharṣa  harṣasvanavatas tadā /	jana vRnda Urmi saMGarza harza svanavataH tadA /
   babhūva rājamārgasya sāgarasyeva nisvanaḥ // Ram_2,5.16 //	baBUva rAjamArgasya sAgarasya iva nisvanaH // Ram_2,5.16 //
   siktasaṃmṛṣṭarathyā hi tad ahar vanamālinī /	sikta saMmRzwa raTyA hi tat ahar vanamAlinI /
   āsīd ayodhyā nagarī samucchritagṛhadhvajā // Ram_2,5.17 //	AsIt ayoDyA nagarI samucCrita gRha DvajAH // Ram_2,5.17 //
   tadā hy ayodhyānilayaḥ sastrībālābalo janaḥ /	tadA hi ayoDyA nilayaH sa strI bAla abalaH janaH /
   rāmābhiṣekam ākāṅkṣann ākāṅkṣann udayaṃ raveḥ // Ram_2,5.18 //	rAma aBizekam AkAFkzan AkAFkzan udayam raveH // Ram_2,5.18 //
   prajālaṃkārabhūtaṃ ca janasyānandavardhanam /	prajA alaMkAra BUtam ca janasya Ananda varDanam /
   utsuko 'bhūj jano draṣṭuṃ tam ayodhyāmahotsavam // Ram_2,5.19 //	utsukaH aBUt janaH drazwum tam ayoDyA mahA utsavam // Ram_2,5.19 //
   evaṃ taṃ janasambādhaṃ rājamārgaṃ purohitaḥ /	evam tam jana sambADam rAjamArgam purohitaH /
   vyūhann iva janaughaṃ taṃ śanai rājakulaṃ yayau // Ram_2,5.20 //	vyUhan iva jana oGam tam SanEs rAja kulam yayO // Ram_2,5.20 //
   sitābhraśikharaprakhyaṃ prāsādam adhiruhya saḥ /	sita aBra SiKara praKyam prAsAdam aDiruhya saH /
   samiyāya narendreṇa śakreṇeva bṛhaspatiḥ // Ram_2,5.21 //	samiyAya narendreNa SakreNa iva bRhaspatiH // Ram_2,5.21 //
   tam āgatam abhiprekṣya hitvā rājāsanaṃ nṛpaḥ /	tam Agatam aBiprekzya hitvA rAja Asanam nRpaH /
   papraccha sa ca tasmai tat kṛtam ity abhyavedayat // Ram_2,5.22 //	papracCa sa ca tasmE tat kRtam iti aByavedayat // Ram_2,5.22 //
   guruṇā tv abhyanujñāto manujaughaṃ visṛjya tam /	guruNA tu aByanujQAtaH manuja oGam visRjya tam /
   viveśāntaḥpuraṃ rājā siṃho giriguhām iva // Ram_2,5.23 //	viveSa antaHpuram rAjA siMhaH giri guhAm iva // Ram_2,5.23 //
   tad agryaveṣapramadājanākulaṃ mahendraveśmapratimaṃ niveśanam /	tat agrya veza pramadA jana Akulam mahA indra veSma pratimam niveSanam /
   vidīpayaṃś cāru viveśa pārthivaḥ śaśīva tārāgaṇasaṃkulaṃ nabhaḥ //	vidIpayan cAru viveSa pArTivaH SaSI iva tArA gaNa saMkulam naBaH //
   Ram_2,5.24 //	Ram_2,5.24 //
   gate purohite rāmaḥ snāto niyatamānasaḥ /	gate purohite rAmaH snAtaH niyata mAnasaH /
   saha patnyā viśālākṣyā nārāyaṇam upāgamat // Ram_2,6.1 //	saha patnyA viSAla akzyAH nArAyaNam upAgamat // Ram_2,6.1 //
   pragṛhya śirasā pātrīṃ haviṣo vidhivat tadā /	pragRhya SirasA pAtrIm havizaH viDivat tadA /
   mahate daivatāyājyaṃ juhāva jvalite 'nale // Ram_2,6.2 //	mahate dEva tAya Ajyam juhAva jvalite anale // Ram_2,6.2 //
   śeṣaṃ ca haviṣas tasya prāśyāśāsyātmanaḥ priyam /	Sezam ca havizaH tasya prASya ASAsya AtmanaH priyam /
   dhyāyan nārāyaṇaṃ devaṃ svāstīrṇe kuśasaṃstare // Ram_2,6.3 //	DyAyan nArAyaNam devam su AstIrNe kuSa saMstare // Ram_2,6.3 //
   vāgyataḥ saha vaidehyā bhūtvā niyatamānasaḥ /	vAgyataH saha vEdehyAH BUtvA niyata mAnasaH /
   śrīmaty āyatane viṣṇoḥ śiśye naravarātmajaḥ // Ram_2,6.4 //	SrImati Ayatane vizNoH SiSye nara vara AtmajaH // Ram_2,6.4 //
   ekayāmāvaśiṣṭāyāṃ rātryāṃ prativibudhya saḥ /	eka yAma avaSizwAyAm rAtryAm prativibuDya saH /
   alaṃkāravidhiṃ kṛtsnaṃ kārayāmāsa veśmanaḥ // Ram_2,6.5 //	alaMkAra viDim kRtsnam kArayAmAsa veSmanaH // Ram_2,6.5 //
   tatra śṛṇvan sukhā vācaḥ sūtamāgadhabandinām /	tatra SRNvan suKAH vAcaH sUta mAgaDa bandinAm /
   pūrvāṃ saṃdhyām upāsīno jajāpa yatamānasaḥ // Ram_2,6.6 //	pUrvAm saMDyAm upAsInaH jajApa yata mAnasaH // Ram_2,6.6 //
   tuṣṭāva praṇataś caiva śirasā madhusūdanam /	tuzwAva praNataH ca eva SirasA maDusUdanam /
   vimalakṣaumasaṃvīto vācayāmāsa ca dvijān // Ram_2,6.7 //	vimala kzOma saMvItaH vAcayAmAsa ca dvijAn // Ram_2,6.7 //
   teṣāṃ puṇyāhaghoṣo 'tha gambhīramadhuras tadā /	tezAm puNya aha GozaH aTa gamBIra maDuraH tadA /
   ayodhyāṃ pūrayāmāsa tūryaghoṣānunāditaḥ // Ram_2,6.8 //	ayoDyAm pUrayAmAsa tUrya Goza anunAditaH // Ram_2,6.8 //
   kṛtopavāsaṃ tu tadā vaidehyā saha rāghavam /	kRta upavAsam tu tadA vEdehyA saha rAGavam /
   ayodhyānilayaḥ śrutvā sarvaḥ pramudito janaḥ // Ram_2,6.9 //	ayoDyA nilayaH SrutvA sarvaH pramuditaH janaH // Ram_2,6.9 //
   tataḥ paurajanaḥ sarvaḥ śrutvā rāmābhiṣecanam /	tatas pOra janaH sarvaH SrutvA rAma aBizecanam /
   prabhātāṃ rajanīṃ dṛṣṭvā cakre śobhāṃ parāṃ punaḥ // Ram_2,6.10 //	praBAtAm rajanIm dRzwvA cakre SoBAm parAm punar // Ram_2,6.10 //
   sitābhraśikharābheṣu devatāyataneṣu ca /	sita aBra SiKara ABezu devatAyatanezu ca /
   catuṣpatheṣu rathyāsu caityeṣv aṭṭālakeṣu ca // Ram_2,6.11 //	catuzpaTezu raTyAsu cEtyezu awwAlakezu ca // Ram_2,6.11 //
   nānāpaṇyasamṛddheṣu vaṇijām āpaṇeṣu ca /	nAnA paNya samRdDezu vaNijAm ApaNezu ca /
   kuṭumbināṃ samṛddheṣu śrīmatsu bhavaneṣu ca // Ram_2,6.12 //	kuwumbinAm samRdDezu SrImatsu Bavanezu ca // Ram_2,6.12 //
   sabhāsu caiva sarvāsu vṛkṣeṣv ālakṣiteṣu ca /	saBAsu ca eva sarvAsu vRkzezu Alakzitezu ca /
   dhvajāḥ samucchritāś citrāḥ patākāś cābhavaṃs tadā // Ram_2,6.13 //	DvajAH samucCritAH citrAH patAkAH ca aBavan tadA // Ram_2,6.13 //
   naṭanartakasaṃghānāṃ gāyakānāṃ ca gāyatām /	nawa nartaka saMGAnAm gAyakAnAm ca gAyatAm /
   manaḥkarṇasukhā vācaḥ śuśruvuś ca tatas tataḥ // Ram_2,6.14 //	manaH karNa suKAH vAcaH SuSruvuH ca tatas tatas // Ram_2,6.14 //
   rāmābhiṣekayuktāś ca kathāś cakrur mitho janāḥ /	rAma aBizeka yuktAH ca kaTAH cakruH miTas janAH /
   rāmābhiṣeke samprāpte catvareṣu gṛheṣu ca // Ram_2,6.15 //	rAma aBizeke samprApte catvarezu gRhezu ca // Ram_2,6.15 //
   bālā api krīḍamānā gṛhadvāreṣu saṃghaśaḥ /	bAlAH api krIxamAnAH gRha dvArezu saMGaSas /
   rāmābhiṣekasaṃyuktāś cakrur eva mithaḥ kathāḥ // Ram_2,6.16 //	rAma aBizeka saMyuktAH cakruH eva miTas kaTAH // Ram_2,6.16 //
   kṛtapuṣpopahāraś ca dhūpagandhādhivāsitaḥ /	kRta puzpa upahAraH ca DUpa ganDa aDivAsitaH /
   rājamārgaḥ kṛtaḥ śrīmān paurai rāmābhiṣecane // Ram_2,6.17 //	rAjamArgaH kRtaH SrImAn pOrEH rAma aBizecane // Ram_2,6.17 //
   prakāśakaraṇārthaṃ ca niśāgamanaśaṅkayā /	prakASa karaNa arTam ca niSA gamana SaFkayA /
   dīpavṛkṣāṃs tathā cakrur anu rathyāsu sarvaśaḥ // Ram_2,6.18 //	dIpavRkzAn taTA cakruH anu raTyAsu sarvaSas // Ram_2,6.18 //
   alaṃkāraṃ purasyaivaṃ kṛtvā tatpuravāsinaḥ /	alaMkAram purasya evam kRtvA tat pura vAsinaH /
   ākāṅkṣamāṇā rāmasya yauvarājyābhiṣecanam // Ram_2,6.19 //	AkAFkzamANAH rAmasya yOvarAjya aBizecanam // Ram_2,6.19 //
   sametya saṃghaśaḥ sarve catvareṣu sabhāsu ca /	sametya saMGaSas sarve catvarezu saBAsu ca /
   kathayanto mithas tatra praśaśaṃsur janādhipam // Ram_2,6.20 //	kaTayantaH miTas tatra praSaSaMsuH janADipam // Ram_2,6.20 //
   aho mahātmā rājāyam ikṣvākukulanandanaḥ /	aho mahAtmA rAjA ayam ikzvAku kula nandanaH /
   jñātvā yo vṛddham ātmānaṃ rāmaṃ rājye 'hbiṣekṣyati // Ram_2,6.21 //	jQAtvA yaH vRdDam AtmAnam rAmam rAjye ahbizekzyati // Ram_2,6.21 //
   sarve hy anugṛhītāḥ sma yan no rāmo mahīpatiḥ /	sarve hi anugRhItAH sma yat naH rAmaH mahIpatiH /
   cirāya bhavitā goptā dṛṣṭalokaparāvaraḥ // Ram_2,6.22 //	cirAya BavitA goptA dRzwa loka parAvaraH // Ram_2,6.22 //
   anuddhatamanā vidvān dharmātmā bhrātṛvatsalaḥ /	anudData manAH vidvAn Darma AtmA BrAtR vatsalaH /
   yathā ca bhrātṛṣu snigdhas tathāsmāsv api rāghavaḥ // Ram_2,6.23 //	yaTA ca BrAtRzu snigDaH taTA asmAsu api rAGavaH // Ram_2,6.23 //
   ciraṃ jīvatu dharmātmā rājā daśaratho 'naghaḥ /	ciram jIvatu Darma AtmA rAjA daSaraTaH anaGaH /
   yatprasādenābhiṣiktaṃ rāmaṃ drakṣyāmahe vayam // Ram_2,6.24 //	yad prasAdena aBiziktam rAmam drakzyAmahe vayam // Ram_2,6.24 //
   evaṃvidhaṃ kathayatāṃ paurāṇāṃ śuśruvus tadā /	evaMviDam kaTayatAm pOrANAm SuSruvuH tadA /
   digbhyo 'pi śrutavṛttāntāḥ prāptā jānapadā janāḥ // Ram_2,6.25 //	digByaH api Sruta vRttAntAH prAptAH jAnapadAH janAH // Ram_2,6.25 //
   te tu digbhyaḥ purīṃ prāptā draṣṭuṃ rāmābhiṣecanam /	te tu digByaH purIm prAptAH drazwum rAma aBizecanam /
   rāmasya pūrayāmāsuḥ purīṃ jānapadā janāḥ // Ram_2,6.26 //	rAmasya pUrayAmAsuH purIm jAnapadAH janAH // Ram_2,6.26 //
   janaughais tair visarpadbhiḥ śuśruve tatra nisvanaḥ /	jana oGEH tEH visarpadBiH SuSruve tatra nisvanaH /
   parvasūdīrṇavegasya sāgarasyeva nisvanaḥ // Ram_2,6.27 //	parvasu udIrNa vegasya sAgarasya iva nisvanaH // Ram_2,6.27 //
   tatas tad indrakṣayasaṃnibhaṃ puraṃ didṛkṣubhir jānapadair upāgataiḥ /	tatas tat indra kzaya saMniBam puram didRkzuBiH jAnapadEH upAgatEH /
   samantataḥ sasvanam ākulaṃ babhau samudrayādobhir ivārṇavodakam //	samantataH sa svanam Akulam baBO samudrayAdoBiH iva arNava udakam //
   Ram_2,6.28 //	Ram_2,6.28 //
   jñātidāsī yato jātā kaikeyyās tu sahoṣitā /	jQAti dAsI yatas jAtA kEkeyyAH tu saha uzitA /
   prāsādaṃ candrasaṃkāśam āruroha yadṛcchayā // Ram_2,7.1 //	prAsAdam candra saMkASam Aruroha yadRcCayA // Ram_2,7.1 //
   siktarājapathāṃ kṛtsnāṃ prakīrṇakamalotpalām /	sikta rAja paTAm kRtsnAm prakIrNa kamala utpalAm /
   ayodhyāṃ mantharā tasmāt prāsādād anvavaikṣata // Ram_2,7.2 //	ayoDyAm manTarA tasmAt prAsAdAt anvavEkzata // Ram_2,7.2 //
   patākābhir varārhābhir dhvajaiś ca samalaṃkṛtām /	patAkABiH vara arhABiH DvajEH ca samalaMkRtAm /
   siktāṃ candanatoyaiś ca śiraḥsnātajanair vṛtām // Ram_2,7.3 //	siktAm candana toyEH ca SiraH snAta janEH vRtAm // Ram_2,7.3 //
   avidūre sthitāṃ dṛṣṭvā dhātrīṃ papraccha mantharā /	avidUre sTitAm dRzwvA DAtrIm papracCa manTarA /
   uttamenābhisaṃyuktā harṣeṇārthaparā satī // Ram_2,7.4 //	uttamena aBisaMyuktA harzeNa arTa parA satI // Ram_2,7.4 //
   rāmamātā dhanaṃ kiṃ nu janebhyaḥ samprayacchati /	rAma mAtA Danam kim nu janeByaH samprayacCati /
   atimātraṃ praharṣo 'yaṃ kiṃ janasya ca śaṃsa me /	atimAtram praharzaH ayam kim janasya ca SaMsa me /
   kārayiṣyati kiṃ vāpi samprahṛṣṭo mahīpatiḥ // Ram_2,7.5 //	kArayizyati kim vA api samprahRzwaH mahIpatiH // Ram_2,7.5 //
   vidīryamāṇā harṣeṇa dhātrī paramayā mudā /	vidIryamANA harzeNa DAtrI paramayA mudA /
   ācacakṣe 'tha kubjāyai bhūyasīṃ rāghave śriyam // Ram_2,7.6 //	Acacakze aTa kubjAyE BUyasIm rAGave Sriyam // Ram_2,7.6 //
   śvaḥ puṣyeṇa jitakrodhaṃ yauvarājyena rāghavam /	Svas puzyeNa jita kroDam yOvarAjyena rAGavam /
   rājā daśaratho rāmam abhiṣecayitānagham // Ram_2,7.7 //	rAjA daSaraTaH rAmam aBizecayitA anaGam // Ram_2,7.7 //
   dhātryās tu vacanaṃ śrutvā kubjā kṣipram amarṣitā /	DAtryAH tu vacanam SrutvA kubjA kzipram amarzitA /
   kailāsaśikharākārāt prāsādād avarohata // Ram_2,7.8 //	kElAsa SiKara AkArAt prAsAdAt avarohata // Ram_2,7.8 //
   sā dahyamānā kopena mantharā pāpadarśinī /	sA dahyamAnA kopena manTarA pApa darSinI /
   śayānām etya kaikeyīm idaṃ vacanam abravīt // Ram_2,7.9 //	SayAnAm etya kEkeyIm idam vacanam abravIt // Ram_2,7.9 //
   uttiṣṭha mūḍhe kiṃ śeṣe bhayaṃ tvām abhivartate /	uttizWa mUXe kim Seze Bayam tvAm aBivartate /
   upaplutamahaughena kim ātmānaṃ na budhyase // Ram_2,7.10 //	upapluta mahA oGena kim AtmAnam na buDyase // Ram_2,7.10 //
   aniṣṭe subhagākāre saubhāgyena vikatthase /	anizwe suBaga AkAre sOBAgyena vikatTase /
   calaṃ hi tava saubhāgyaṃ nadyāḥ srota ivoṣṇage // Ram_2,7.11 //	calam hi tava sOBAgyam nadyAH srotaH iva uzNage // Ram_2,7.11 //
   evam uktā tu kaikeyī ruṣṭayā paruṣaṃ vacaḥ /	evam uktA tu kEkeyI ruzwayA paruzam vacaH /
   kubjayā pāpadarśinyā viṣādam agamat param // Ram_2,7.12 //	kubjayA pApa darSinyA vizAdam agamat param // Ram_2,7.12 //
   kaikeyī tv abravīt kubjāṃ kaccit kṣemaṃ na manthare /	kEkeyI tu abravIt kubjAm kaccit kzemam na manTare /
   viṣaṇṇavadanāṃ hi tvāṃ lakṣaye bhṛśaduḥkhitām // Ram_2,7.13 //	vizaNNa vadanAm hi tvAm lakzaye BRSa duHKitAm // Ram_2,7.13 //
   mantharā tu vacaḥ śrutvā kaikeyyā madhurākṣaram /	manTarA tu vacaH SrutvA kEkeyyAH maDura akzaram /
   uvāca krodhasaṃyuktā vākyaṃ vākyaviśāradā // Ram_2,7.14 //	uvAca kroDa saMyuktAH vAkyam vAkya viSAradAH // Ram_2,7.14 //
   sā viṣaṇṇatarā bhūtvā kubjā tasyā hitaiṣiṇī /	sA vizaNNatarA BUtvA kubjA tasyAH hita eziNI /
   viṣādayantī provāca bhedayantī ca rāghavam // Ram_2,7.15 //	vizAdayantI provAca BedayantI ca rAGavam // Ram_2,7.15 //
   akṣemaṃ sumahad devi pravṛttaṃ tvadvināśanam /	akzemam su mahat devi pravRttam tvad vinASanam /
   rāmaṃ daśaratho rājā yauvarājye 'bhiṣekṣyati // Ram_2,7.16 //	rAmam daSaraTaH rAjA yOvarAjye aBizekzyati // Ram_2,7.16 //
   sāsmy agādhe bhaye magnā duḥkhaśokasamanvitā /	sA asmi agADe Baye magnA duHKa Soka samanvitA /
   dahyamānānaleneva tvaddhitārtham ihāgatā // Ram_2,7.17 //	dahyamAna analena iva tvad hita arTam iha AgatAH // Ram_2,7.17 //
   tava duḥkhena kaikeyi mama duḥkhaṃ mahad bhavet /	tava duHKena kEkeyi mama duHKam mahat Bavet /
   tvadvṛddhau mama vṛddhiś ca bhaved atra na saṃśayaḥ // Ram_2,7.18 //	tvad vRdDO mama vRdDiH ca Bavet atra na saMSayaH // Ram_2,7.18 //
   narādhipakule jātā mahiṣī tvaṃ mahīpateḥ /	narADipa kule jAtA mahizI tvam mahIpateH /
   ugratvaṃ rājadharmāṇāṃ kathaṃ devi na budhyase // Ram_2,7.19 //	ugra tvam rAja DarmANAm kaTam devi na buDyase // Ram_2,7.19 //
   dharmavādī śaṭho bhartā ślakṣṇavādī ca dāruṇaḥ /	Darma vAdI SaWaH BartA SlakzNa vAdI ca dAruNaH /
   śuddhabhāve na jānīṣe tenaivam atisaṃdhitā // Ram_2,7.20 //	SudDa BAve na jAnIze tena evam ati saMDitAH // Ram_2,7.20 //
   upasthitaṃ prayuñjānas tvayi sāntvam anarthakam /	upasTitam prayuQjAnaH tvayi sAntvam anarTakam /
   arthenaivādya te bhartā kausalyāṃ yojayiṣyati // Ram_2,7.21 //	arTena eva adya te BartA kOsalyAm yojayizyati // Ram_2,7.21 //
   apavāhya sa duṣṭātmā bharataṃ tava bandhuṣu /	apavAhya sa duzwa AtmA Baratam tava banDuzu /
   kālyaṃ sthāpayitā rāmaṃ rājye nihatakaṇṭake // Ram_2,7.22 //	kAlyam sTApayitA rAmam rAjye nihata kaNwake // Ram_2,7.22 //
   śatruḥ patipravādena mātreva hitakāmyayā /	SatruH pati pravAdena mAtR eva hita kAmyayA /
   āśīviṣa ivāṅkena bāle paridhṛtas tvayā // Ram_2,7.23 //	ASIvizaH iva aFkena bAle pariDRtaH tvayA // Ram_2,7.23 //
   yathā hi kuryāt sarpo vā śatrur vā pratyupekṣitaḥ /	yaTA hi kuryAt sarpaH vA SatruH vA pratyupekzitaH /
   rājñā daśarathenādya saputrā tvaṃ tathā kṛtā // Ram_2,7.24 //	rAjQA daSaraTena adya sa putrA tvam taTA kRtA // Ram_2,7.24 //
   pāpenānṛtasāntvena bāle nityaṃ sukhocite /	pApena anRta sAntvena bAle nityam suKa ucite /
   rāmaṃ sthāpayatā rājye sānubandhā hatā hy asi // Ram_2,7.25 //	rAmam sTApayatA rAjye sa anubanDAH hatAH hi asi // Ram_2,7.25 //
   sā prāptakālaṃ kaikeyi kṣipraṃ kuru hitaṃ tava /	sA prApta kAlam kEkeyi kzipram kuru hitam tava /
   trāyasva putram ātmānaṃ māṃ ca vismayadarśane // Ram_2,7.26 //	trAyasva putram AtmAnam mAm ca vismaya darSane // Ram_2,7.26 //
   mantharāyā vacaḥ śrutvā śayanāt sa śubhānanā /	manTarAyAH vacaH SrutvA SayanAt sa SuBa AnanAH /
   evam ābharaṇaṃ tasyai kubjāyai pradadau śubham // Ram_2,7.27 //	evam ABaraNam tasyE kubjAyE pradadO SuBam // Ram_2,7.27 //
   dattvā tv ābharaṇaṃ tasyai kubjāyai pramadottamā /	dattvA tu ABaraNam tasyE kubjAyE pramadA uttamA /
   kaikeyī mantharāṃ hṛṣṭā punar evābravīd idam // Ram_2,7.28 //	kEkeyI manTarAm hRzwA punar eva abravIt idam // Ram_2,7.28 //
   idaṃ tu manthare mahyam ākhyāsi paramaṃ priyam /	idam tu manTare mahyam AKyAsi paramam priyam /
   etan me priyam ākhyātuḥ kiṃ vā bhūyaḥ karomi te // Ram_2,7.29 //	etat me priyam AKyAtuH kim vA BUyas karomi te // Ram_2,7.29 //
   rāme vā bharate vāhaṃ viśeṣaṃ nopalakṣaye /	rAme vA Barate vA aham viSezam na upalakzaye /
   tasmāt tuṣṭāsmi yad rājā rāmaṃ rājye 'bhiṣekṣyati // Ram_2,7.30 //	tasmAt tuzwA asmi yat rAjA rAmam rAjye aBizekzyati // Ram_2,7.30 //
   na me paraṃ kiṃcid itas tvayā punaḥ priyaṃ priyārhe suvacaṃ vaco varam /	na me param kiMcid itas tvayA punar priyam priya arhe suvacam vacaH varam /
   tathā hy avocas tvam ataḥ priyottaraṃ varaṃ paraṃ te pradadāmi taṃ vṛṇu //	taTA hi avocaH tvam atas priya uttaram varam param te pradadAmi tam vRNu //
   Ram_2,7.31 //	Ram_2,7.31 //
   mantharā tv abhyasūyyainām utsṛjyābharaṇaṃ ca tat /	manTarA tu aByasUyya enAm utsRjya ABaraNam ca tat /
   uvācedaṃ tato vākyaṃ kopaduḥkhasamanvitā // Ram_2,8.1 //	uvAca idam tatas vAkyam kopa duHKa samanvitAH // Ram_2,8.1 //
   harṣaṃ kim idam asthāne kṛtavaty asi bāliśe /	harzam kim idam asTAne kRtavatI asi bAliSe /
   śokasāgaramadhyastham ātmānaṃ nāvabudhyase // Ram_2,8.2 //	Soka sAgara maDya sTam AtmAnam na avabuDyase // Ram_2,8.2 //
   subhagā khalu kausalyā yasyāḥ putro 'bhiṣekṣyate /	suBagA Kalu kOsalyA yasyAH putraH aBizekzyate /
   yauvarājyena mahatā śvaḥ puṣyeṇa dvijottamaiḥ // Ram_2,8.3 //	yOvarAjyena mahatA Svas puzyeNa dvijottamEH // Ram_2,8.3 //
   prāptāṃ sumahatīṃ prītiṃ pratītāṃ tāṃ hatadviṣam /	prAptAm su mahatIm prItim pratItAm tAm hata dvizam /
   upasthāsyasi kausalyāṃ dāsīva tvaṃ kṛtāñjaliḥ // Ram_2,8.4 //	upasTAsyasi kOsalyAm dAsI iva tvam kRtAQjaliH // Ram_2,8.4 //
   hṛṣṭāḥ khalu bhaviṣyanti rāmasya paramāḥ striyaḥ /	hRzwAH Kalu Bavizyanti rAmasya paramAH striyaH /
   aprahṛṣṭā bhaviṣyanti snuṣās te bharatakṣaye // Ram_2,8.5 //	aprahRzwAH Bavizyanti snuzAH te Barata kzaye // Ram_2,8.5 //
   tāṃ dṛṣṭvā paramaprītāṃ bruvantīṃ mantharāṃ tataḥ /	tAm dRzwvA parama prItAm bruvantIm manTarAm tatas /
   rāmasyaiva guṇān devī kaikeyī praśaśaṃsa ha // Ram_2,8.6 //	rAmasya eva guNAn devI kEkeyI praSaSaMsa ha // Ram_2,8.6 //
   dharmajño gurubhir dāntaḥ kṛtajñaḥ satyavāk śuciḥ /	Darma jQaH guruBiH dAntaH kRtajQaH satya vAc SuciH /
   rāmo rājñaḥ suto jyeṣṭho yauvarājyam ato 'rhati // Ram_2,8.7 //	rAmaH rAjQaH sutaH jyezWaH yOvarAjyam atas arhati // Ram_2,8.7 //
   bhrātṝn bhṛtyāṃś ca dīrghāyuḥ pitṛvat pālayiṣyati /	BrAtLn BRtyAn ca dIrGa AyuH pitR vat pAlayizyati /
   saṃtapyase kathaṃ kubje śrutvā rāmābhiṣecanam // Ram_2,8.8 //	saMtapyase kaTam kubje SrutvA rAma aBizecanam // Ram_2,8.8 //
   bharataś cāpi rāmasya dhruvaṃ varṣaśatāt param /	BarataH ca api rAmasya Druvam varza SatAt param /
   pitṛpaitāmahaṃ rājyam avāpsyati nararṣabhaḥ // Ram_2,8.9 //	pitRpEtAmaham rAjyam avApsyati nara RzaBaH // Ram_2,8.9 //
   sā tvam abhyudaye prāpte vartamāne ca manthare /	sA tvam aByudaye prApte vartamAne ca manTare /
   bhaviṣyati ca kalyāṇe kimarthaṃ paritapyase /	Bavizyati ca kalyANe kim arTam paritapyase /
   kausalyāto 'tiriktaṃ ca sa tu śuśrūṣate hi mām // Ram_2,8.10 //	kOsalyAtaH atiriktam ca sa tu SuSrUzate hi mAm // Ram_2,8.10 //
   kaikeyyā vacanaṃ śrutvā mantharā bhṛśaduḥkhitā /	kEkeyyAH vacanam SrutvA manTarA BRSa duHKitAH /
   dīrgham uṣṇaṃ viniḥśvasya kaikeyīm idam abravīt // Ram_2,8.11 //	dIrGam uzNam viniHSvasya kEkeyIm idam abravIt // Ram_2,8.11 //
   anarthadarśinī maurkhyān nātmānam avabudhyase /	anarTa darSinI mOrKyAt na AtmAnam avabuDyase /
   śokavyasanavistīrṇe majjantī duḥkhasāgare // Ram_2,8.12 //	Soka vyasana vistIrNe majjantI duHKa sAgare // Ram_2,8.12 //
   bhavitā rāghavo rājā rāghavasya ca yaḥ sutaḥ /	BavitA rAGavaH rAjA rAGavasya ca yaH sutaH /
   rājavaṃśāt tu bharataḥ kaikeyi parihāsyate // Ram_2,8.13 //	rAja vaMSAt tu BarataH kEkeyi parihAsyate // Ram_2,8.13 //
   na hi rājñaḥ sutāḥ sarve rājye tiṣṭhanti bhāmini /	na hi rAjQaH sutAH sarve rAjye tizWanti BAmini /
   sthāpyamāneṣu sarveṣu sumahān anayo bhavet // Ram_2,8.14 //	sTApyamAnezu sarvezu su mahAn anayaH Bavet // Ram_2,8.14 //
   tasmāj jyeṣṭhe hi kaikeyi rājyatantrāṇi pārthivāḥ /	tasmAt jyezWe hi kEkeyi rAjya tantrANi pArTivAH /
   sthāpayanty anavadyāṅgi guṇavatsv itareṣv api // Ram_2,8.15 //	sTApayanti anavadya aFgi guNavatsu itarezu api // Ram_2,8.15 //
   asāv atyantanirbhagnas tava putro bhaviṣyati /	asO atyanta nirBagnaH tava putraH Bavizyati /
   anāthavat sukhebhyaś ca rājavaṃśāc ca vatsale // Ram_2,8.16 //	anATa vat suKeByaH ca rAja vaMSAt ca vatsale // Ram_2,8.16 //
   sāhaṃ tvadarthe samprāptā tvaṃ tu māṃ nāvabudhyase /	sA aham tvad arTe samprAptA tvam tu mAm na avabuDyase /
   sapatnivṛddhau yā me tvaṃ pradeyaṃ dātum icchasi // Ram_2,8.17 //	sapatni vRdDO yA me tvam pradeyam dAtum icCasi // Ram_2,8.17 //
   dhruvaṃ tu bharataṃ rāmaḥ prāpya rājyam akaṇṭakam /	Druvam tu Baratam rAmaH prApya rAjyam akaNwakam /
   deśāntaraṃ nāyayitvā lokāntaram athāpi vā // Ram_2,8.18 //	deSa antaram nAyayitvA loka antaram aTa api vA // Ram_2,8.18 //
   bāla eva hi mātulyaṃ bharato nāyitas tvayā /	bAlaH eva hi mAtulyam BarataH nAyitaH tvayA /
   saṃnikarṣāc ca sauhārdaṃ jāyate sthāvareṣv api // Ram_2,8.19 //	saMnikarzAt ca sOhArdam jAyate sTAvarezu api // Ram_2,8.19 //
   goptā hi rāmaṃ saumitrir lakṣmaṇaṃ cāpi rāghavaḥ /	goptA hi rAmam sOmitriH lakzmaNam ca api rAGavaH /
   aśvinor iva saubhrātraṃ tayor lokeṣu viśrutam // Ram_2,8.20 //	aSvinoH iva sOBrAtram tayoH lokezu viSrutam // Ram_2,8.20 //
   tasmān na lakṣmaṇe rāmaḥ pāpaṃ kiṃcit kariṣyati /	tasmAt na lakzmaNe rAmaH pApam kiMcid karizyati /
   rāmas tu bharate pāpaṃ kuryād iti na saṃśayaḥ // Ram_2,8.21 //	rAmaH tu Barate pApam kuryAt iti na saMSayaH // Ram_2,8.21 //
   tasmād rājagṛhād eva vanaṃ gacchatu te sutaḥ /	tasmAt rAja gRhAt eva vanam gacCatu te sutaH /
   etaddhi rocate mahyaṃ bhṛśaṃ cāpi hitaṃ tava // Ram_2,8.22 //	etat hi rocate mahyam BRSam ca api hitam tava // Ram_2,8.22 //
   evaṃ te jñātipakṣasya śreyaś caiva bhaviṣyati /	evam te jQAti pakzasya SreyaH ca eva Bavizyati /
   yadi ced bharato dharmāt pitryaṃ rājyam avāpsyati // Ram_2,8.23 //	yadi ced BarataH DarmAt pitryam rAjyam avApsyati // Ram_2,8.23 //
   sa te sukhocito bālo rāmasya sahajo ripuḥ /	sa te suKa ucitaH bAlaH rAmasya sahajaH ripuH /
   samṛddhārthasya naṣṭārtho jīviṣyati kathaṃ vaśe // Ram_2,8.24 //	samRdDa arTasya nazwa arTaH jIvizyati kaTam vaSe // Ram_2,8.24 //
   abhidrutam ivāraṇye siṃhena gajayūthapam /	aBidrutam iva araNye siMhena gaja yUTapam /
   pracchādyamānaṃ rāmeṇa bharataṃ trātum arhasi // Ram_2,8.25 //	pracCAdyamAnam rAmeNa Baratam trAtum arhasi // Ram_2,8.25 //
   darpān nirākṛtā pūrvaṃ tvayā saubhāgyavattayā /	darpAt nirAkRtA pUrvam tvayA sOBAgyavat tayA /
   rāmamātā sapatnī te kathaṃ vairaṃ na yātayet // Ram_2,8.26 //	rAma mAtA sapatnI te kaTam vEram na yAtayet // Ram_2,8.26 //
   yadā hi rāmaḥ pṛthivīm avāpsyati dhruvaṃ pranaṣṭo bharato bhaviṣyati /	yadA hi rAmaH pRTivIm avApsyati Druvam pranazwaH BarataH Bavizyati /
   ato hi saṃcintaya rājyam ātmaje parasya cādyaiva vivāsakāraṇam //	atas hi saMcintaya rAjyam Atmaje parasya ca adya eva vivAsa kAraNam //
   Ram_2,8.27 //	Ram_2,8.27 //
   evam uktā tu kaikeyī krodhena jvalitānanā /	evam uktA tu kEkeyI kroDena jvalita AnanAH /
   dīrgham uṣṇaṃ viniḥśvasya mantharām idam abravīt // Ram_2,9.1 //	dIrGam uzNam viniHSvasya manTarAm idam abravIt // Ram_2,9.1 //
   adya rāmam itaḥ kṣipraṃ vanaṃ prasthāpayāmy aham /	adya rAmam itas kzipram vanam prasTApayAmi aham /
   yauvarājyena bharataṃ kṣipram evābhiṣecaye // Ram_2,9.2 //	yOvarAjyena Baratam kzipram eva aBizecaye // Ram_2,9.2 //
   idaṃ tv idānīṃ saṃpaśya kenopāyena manthare /	idam tu idAnIm saMpaSya kena upAyena manTare /
   bharataḥ prāpnuyād rājyaṃ na tu rāmaḥ kathaṃcana // Ram_2,9.3 //	BarataH prApnuyAt rAjyam na tu rAmaH kaTaMcana // Ram_2,9.3 //
   evam uktā tayā devyā mantharā pāpadarśinī /	evam uktA tayA devyA manTarA pApa darSinI /
   rāmārtham upahiṃsantī kaikeyīm idam abravīt // Ram_2,9.4 //	rAma arTam upahiMsantI kEkeyIm idam abravIt // Ram_2,9.4 //
   hantedānīṃ pravakṣyāmi kaikeyi śrūyatāṃ ca me /	hanta idAnIm pravakzyAmi kEkeyi SrUyatAm ca me /
   yathā te bharato rājyaṃ putraḥ prāpsyati kevalam // Ram_2,9.5 //	yaTA te BarataH rAjyam putraH prApsyati kevalam // Ram_2,9.5 //
   śrutvaivaṃ vacanaṃ tasyā mantharāyās tu kaikayī /	SrutvA evam vacanam tasyAH manTarAyAH tu kEkayI /
   kiṃcid utthāya śayanāt svāstīrṇād idam abravīt // Ram_2,9.6 //	kiMcid utTAya SayanAt su AstIrNAt idam abravIt // Ram_2,9.6 //
   kathaya tvaṃ mamopāyaṃ kenopāyena manthare /	kaTaya tvam mama upAyam kena upAyena manTare /
   bharataḥ prāpnuyād rājyaṃ na tu rāmaḥ kathaṃcana // Ram_2,9.7 //	BarataH prApnuyAt rAjyam na tu rAmaH kaTaMcana // Ram_2,9.7 //
   evam uktā tayā devyā mantharā pāpadarśinī /	evam uktA tayA devyA manTarA pApa darSinI /
   rāmārtham upahiṃsantī kubjā vacanam abravīt // Ram_2,9.8 //	rAma arTam upahiMsantI kubjA vacanam abravIt // Ram_2,9.8 //
   tava devāsure yuddhe saha rājarṣibhiḥ patiḥ /	tava devAsure yudDe saha rAjarziBiH patiH /
   agacchat tvām upādāya devarājasya sāhyakṛt // Ram_2,9.9 //	agacCat tvAm upAdAya devarAjasya sAhya kRt // Ram_2,9.9 //
   diśam āsthāya kaikeyi dakṣiṇāṃ daṇḍakān prati /	diSam AsTAya kEkeyi dakziNAm daNxakAn prati /
   vaijayantam iti khyātaṃ puraṃ yatra timidhvajaḥ // Ram_2,9.10 //	vEjayantam iti KyAtam puram yatra timiDvajaH // Ram_2,9.10 //
   sa śambara iti khyātaḥ śatamāyo mahāsuraḥ /	sa SambaraH iti KyAtaH Sata mAyaH mahA asuraH /
   dadau śakrasya saṃgrāmaṃ devasaṃghair anirjitaḥ // Ram_2,9.11 //	dadO Sakrasya saMgrAmam deva saMGEH anirjitaH // Ram_2,9.11 //
   tasmin mahati saṃgrāme rājā daśarathas tadā /	tasmin mahati saMgrAme rAjA daSaraTaH tadA /
   apavāhya tvayā devi saṃgrāmān naṣṭacetanaḥ // Ram_2,9.12 //	apavAhya tvayA devi saMgrAmAt nazwa cetanaH // Ram_2,9.12 //
   tatrāpi vikṣataḥ śastraiḥ patis te rakṣitas tvayā /	tatra api vikzataH SastrEH patiH te rakzitaH tvayA /
   tuṣṭena tena dattau te dvau varau śubhadarśane // Ram_2,9.13 //	tuzwena tena dattO te dvO varO SuBa darSane // Ram_2,9.13 //
   sa tvayoktaḥ patir devi yadeccheyaṃ tadā varau /	sa tvayA uktaH patiH devi yadA icCeyam tadA varO /
   gṛhṇīyām iti tat tena tathety uktaṃ mahātmanā /	gRhNIyAm iti tat tena taTA iti uktam mahAtmanA /
   anabhijñā hy ahaṃ devi tvayaiva kathitaṃ purā // Ram_2,9.14 //	anaBijQA hi aham devi tvayA eva kaTitam purA // Ram_2,9.14 //
   tau varau yāca bhartāraṃ bharatasyābhiṣecanam /	tO varO yAca BartAram Baratasya aBizecanam /
   pravrājanaṃ ca rāmasya tvaṃ varṣāṇi caturdaśa // Ram_2,9.15 //	pravrAjanam ca rAmasya tvam varzANi caturdaSa // Ram_2,9.15 //
   krodhāgāraṃ praviśyādya kruddhevāśvapateḥ sute /	kroDa AgAram praviSya adya krudDA iva aSvapateH sute /
   śeṣvān antarhitāyāṃ tvaṃ bhūmau malinavāsinī /	SezvAn antarhitAyAm tvam BUmO malina vAsinI /
   mā smainaṃ pratyudīkṣethā mā cainam abhibhāṣathāḥ // Ram_2,9.16 //	mA sma enam pratyudIkzeTAH mA ca enam aBiBAzaTAH // Ram_2,9.16 //
   dayitā tvaṃ sadā bhartur atra me nāsti saṃśayaḥ /	dayitA tvam sadA BartuH atra me na asti saMSayaH /
   tvatkṛte ca mahārājo viśed api hutāśanam // Ram_2,9.17 //	tvad kRte ca mahA rAjaH viSet api hutASanam // Ram_2,9.17 //
   na tvāṃ krodhayituṃ śakto na kruddhāṃ pratyudīkṣitum /	na tvAm kroDayitum SaktaH na krudDAm pratyudIkzitum /
   tava priyārthaṃ rājā hi prāṇān api parityajet // Ram_2,9.18 //	tava priya arTam rAjA hi prANAn api parityajet // Ram_2,9.18 //
   na hy atikramituṃ śaktas tava vākyaṃ mahīpatiḥ /	na hi atikramitum SaktaH tava vAkyam mahIpatiH /
   mandasvabhāve budhyasva saubhāgyabalam ātmanaḥ // Ram_2,9.19 //	manda svaBAve buDyasva sOBAgya balam AtmanaH // Ram_2,9.19 //
   maṇimuktāsuvarṇāni ratnāni vividhāni ca /	maNi muktA suvarNAni ratnAni viviDAni ca /
   dadyād daśaratho rājā mā sma teṣu manaḥ kṛthāḥ // Ram_2,9.20 //	dadyAt daSaraTaH rAjA mA sma tezu manaH kRTAH // Ram_2,9.20 //
   yau tau devāsure yuddhe varau daśaratho 'dadāt /	yO tO devAsure yudDe varO daSaraTaH adadAt /
   tau smāraya mahābhāge so 'rtho mā tvām atikramet // Ram_2,9.21 //	tO smAraya mahABAge saH arTaH mA tvAm atikramet // Ram_2,9.21 //
   yadā tu te varaṃ dadyāt svayam utthāpya rāghavaḥ /	yadA tu te varam dadyAt svayam utTApya rAGavaH /
   vyavasthāpya mahārājaṃ tvam imaṃ vṛṇuyā varam // Ram_2,9.22 //	vyavasTApya mahA rAjam tvam imam vRNuyAH varam // Ram_2,9.22 //
   rāmaṃ pravrājayāraṇye nava varṣāṇi pañca ca /	rAmam pravrAjaya araNye nava varzANi paQca ca /
   bharataḥ kriyatāṃ rājā pṛthivyāṃ pārthivarṣabhaḥ // Ram_2,9.23 //	BarataH kriyatAm rAjA pRTivyAm pArTiva RzaBaH // Ram_2,9.23 //
   evaṃ pravrājitaś caiva rāmo 'rāmo bhaviṣyati /	evam pravrAjitaH ca eva rAmaH arAmaH Bavizyati /
   bharataś ca hatāmitras tava rājā bhaviṣyati // Ram_2,9.24 //	BarataH ca hata amitraH tava rAjA Bavizyati // Ram_2,9.24 //
   yena kālena rāmaś ca vanāt pratyāgamiṣyati /	yena kAlena rAmaH ca vanAt pratyAgamizyati /
   tena kālena putras te kṛtamūlo bhaviṣyati /	tena kAlena putraH te kRta mUlaH Bavizyati /
   saṃgṛhītamanuṣyaś ca suhṛdbhiḥ sārdham ātmavān // Ram_2,9.25 //	saMgRhIta manuzyaH ca suhRdBiH sArDam AtmavAn // Ram_2,9.25 //
   prāptakālaṃ tu te manye rājānaṃ vītasādhvasā /	prApta kAlam tu te manye rAjAnam vIta sADvasA /
   rāmābhiṣekasaṃkalpān nigṛhya vinivartaya // Ram_2,9.26 //	rAma aBizeka saMkalpAn nigRhya vinivartaya // Ram_2,9.26 //
   anartham artharūpeṇa grāhitā sā tatas tayā /	anarTam arTa rUpeNa grAhitA sA tatas tayA /
   hṛṣṭā pratītā kaikeyī mantharām idam abravīt // Ram_2,9.27 //	hRzwA pratItA kEkeyI manTarAm idam abravIt // Ram_2,9.27 //
   kubje tvāṃ nābhijānāmi śreṣṭhāṃ śreṣṭhābhidhāyinīm /	kubje tvAm na aBijAnAmi SrezWAm SrezWa aBiDAyinIm /
   pṛthivyām asi kubjānām uttamā buddhiniścaye // Ram_2,9.28 //	pRTivyAm asi kubjAnAm uttamA budDi niScaye // Ram_2,9.28 //
   tvam eva tu mamārtheṣu nityayuktā hitaiṣiṇī /	tvam eva tu mama arTezu nitya yuktA hita eziNI /
   nāhaṃ samavabudhyeyaṃ kubje rājñaś cikīrṣitam // Ram_2,9.29 //	na aham samavabuDyeyam kubje rAjQaH cikIrzitam // Ram_2,9.29 //
   santi duḥsaṃsthitāḥ kubjā vakrāḥ paramapāpikāḥ /	santi duHsaMsTitAH kubjAH vakrAH parama pApikAH /
   tvaṃ padmam iva vātena saṃnatā priyadarśanā // Ram_2,9.30 //	tvam padmam iva vAtena saMnatA priya darSanAH // Ram_2,9.30 //
   uras te 'bhiniviṣṭaṃ vai yāvat skandhāt samunnatam /	uraH te aBinivizwam vE yAvat skanDAt samunnatam /
   adhastāc codaraṃ śāntaṃ sunābham iva lajjitam // Ram_2,9.31 //	aDastAt ca udaram SAntam sunABam iva lajjitam // Ram_2,9.31 //
   jaghanaṃ tava nirghuṣṭaṃ raśanādāmaśobhitam /	jaGanam tava nirGuzwam raSanAdAm aSoBitam /
   jaṅghe bhṛśam upanyaste pādau cāpy āyatāv ubhau // Ram_2,9.32 //	jaFGe BRSam upanyaste pAdO ca api AyatO uBO // Ram_2,9.32 //
   tvam āyatābhyāṃ sakthibhyāṃ manthare kṣaumavāsini /	tvam AyatAByAm sakTiByAm manTare kzOma vAsini /
   agrato mama gacchantī rājahaṃsīva rājase // Ram_2,9.33 //	agratas mama gacCantI rAjahaMsI iva rAjase // Ram_2,9.33 //
   tavedaṃ sthagu yad dīrghaṃ rathaghoṇam ivāyatam /	tava idam sTagu yat dIrGam raTa GoNam iva Ayatam /
   matayaḥ kṣatravidyāś ca māyāś cātra vasanti te // Ram_2,9.34 //	matayaH kzatra vidyAH ca mAyAH ca atra vasanti te // Ram_2,9.34 //
   atra te pratimokṣyāmi mālāṃ kubje hiraṇmayīm /	atra te pratimokzyAmi mAlAm kubje hiraNmayIm /
   abhiṣikte ca bharate rāghave ca vanaṃ gate // Ram_2,9.35 //	aBizikte ca Barate rAGave ca vanam gate // Ram_2,9.35 //
   jātyena ca suvarṇena suniṣṭaptena sundari /	jAtyena ca suvarNena su nizwaptena sundari /
   labdhārthā ca pratītā ca lepayiṣyāmi te sthagu // Ram_2,9.36 //	labDa arTA ca pratItA ca lepayizyAmi te sTagu // Ram_2,9.36 //
   mukhe ca tilakaṃ citraṃ jātarūpamayaṃ śubham /	muKe ca tilakam citram jAtarUpa mayam SuBam /
   kārayiṣyāmi te kubje śubhāny ābharaṇāni ca // Ram_2,9.37 //	kArayizyAmi te kubje SuBAni ABaraNAni ca // Ram_2,9.37 //
   paridhāya śubhe vastre devateva cariṣyasi /	pariDAya SuBe vastre devatA iva carizyasi /
   candram āhvayamānena mukhenāpratimānanā /	candram AhvayamAnena muKena apratima AnanAH /
   gamiṣyasi gatiṃ mukhyāṃ garvayantī dviṣajjanam // Ram_2,9.38 //	gamizyasi gatim muKyAm garvayantI dvizat janam // Ram_2,9.38 //
   tavāpi kubjāḥ kubjāyāḥ sarvābharaṇabhūṣitāḥ /	tava api kubjAH kubjAyAH sarva ABaraNa BUzitAH /
   pādau paricariṣyanti yathaiva tvaṃ sadā mama // Ram_2,9.39 //	pAdO paricarizyanti yaTA eva tvam sadA mama // Ram_2,9.39 //
   iti praśasyamānā sā kaikeyīm idam abravīt /	iti praSasyamAnA sA kEkeyIm idam abravIt /
   śayānāṃ śayane śubhre vedyām agniśikhām iva // Ram_2,9.40 //	SayAnAm Sayane SuBre vedyAm agni SiKAm iva // Ram_2,9.40 //
   gatodake setubandho na kalyāṇi vidhīyate /	gata udake setu banDaH na kalyANi viDIyate /
   uttiṣṭha kuru kalyāṇaṃ rājānam anudarśaya // Ram_2,9.41 //	uttizWa kuru kalyANam rAjAnam anudarSaya // Ram_2,9.41 //
   tathā protsāhitā devī gatvā mantharayā saha /	taTA protsAhitA devI gatvA manTarayA saha /
   krodhāgāraṃ viśālākṣī saubhāgyamadagarvitā // Ram_2,9.42 //	kroDa AgAram viSAla akzI sOBAgya mada garvitAH // Ram_2,9.42 //
   anekaśatasāhasraṃ muktāhāraṃ varāṅganā /	aneka Sata sAhasram muktA hAram vara aFganA /
   avamucya varārhāṇi śubhāny ābharaṇāni ca // Ram_2,9.43 //	avamucya vara arhANi SuBAni ABaraNAni ca // Ram_2,9.43 //
   tato hemopamā tatra kubjā vākyavaśaṃ gatā /	tatas hema upamA tatra kubjA vAkya vaSam gatAH /
   saṃviśya bhūmau kaikeyī mantharām idam abravīt // Ram_2,9.44 //	saMviSya BUmO kEkeyI manTarAm idam abravIt // Ram_2,9.44 //
   iha vā māṃ mṛtāṃ kubje nṛpāyāvedayiṣyasi /	iha vA mAm mRtAm kubje nRpAya Avedayizyasi /
   vanaṃ tu rāghave prāpte bharataḥ prāpsyati kṣitim // Ram_2,9.45 //	vanam tu rAGave prApte BarataH prApsyati kzitim // Ram_2,9.45 //
   athaitad uktvā vacanaṃ sudāruṇaṃ nidhāya sarvābharaṇāni bhāminī /	aTa etat uktvA vacanam su dAruNam niDAya sarva ABaraNAni BAminI /
   asaṃvṛtām āstaraṇena medinīṃ tadādhiśiśye patiteva kiṃnarī // Ram_2,9.46	asaMvRtAm AstaraNena medinIm tadA aDiSiSye patitA iva kiMnarI // Ram_2,9.46
   udīrṇasaṃrambhatamovṛtānanā tathāvamuktottamamālyabhūṣaṇā /	udIrNa saMramBa tamaH vRta AnanA taTA avam ukta uttama mAlya BUzaNAH /
   narendrapatnī vimanā babhūva sā tamovṛtā dyaur iva magnatārakā //	narendra patnI vimanAH baBUva sA tamaH vRtA dyOH iva magna tArakAH //
   Ram_2,9.47 //	Ram_2,9.47 //
   ājñāpya tu mahārājo rāghavasyābhiṣecanam /	AjQApya tu mahA rAjaH rAGavasya aBizecanam /
   priyārhāṃ priyam ākhyātuṃ viveśāntaḥpuraṃ vaśī // Ram_2,10.1 //	priya arhAm priyam AKyAtum viveSa antaHpuram vaSI // Ram_2,10.1 //
   tāṃ tatra patitāṃ bhūmau śayānām atathocitām /	tAm tatra patitAm BUmO SayAnAm ataTocitAm /
   pratapta iva duḥkhena so 'paśyaj jagatīpatiḥ // Ram_2,10.2 //	prataptaH iva duHKena saH apaSyat jagatIpatiH // Ram_2,10.2 //
   sa vṛddhas taruṇīṃ bhāryāṃ prāṇebhyo 'pi garīyasīm /	sa vRdDaH taruNIm BAryAm prANeByaH api garIyasIm /
   apāpaḥ pāpasaṃkalpāṃ dadarśa dharaṇītale // Ram_2,10.3 //	apApaH pApa saMkalpAm dadarSa DaraNI tale // Ram_2,10.3 //
   kareṇum iva digdhena viddhāṃ mṛgayuṇā vane /	kareNum iva digDena vidDAm mRgayuNA vane /
   mahāgaja ivāraṇye snehāt parimamarśa tām // Ram_2,10.4 //	mahA gajaH iva araNye snehAt parimamarSa tAm // Ram_2,10.4 //
   parimṛśya ca pāṇibhyām abhisaṃtrastacetanaḥ /	parimRSya ca pANiByAm aBisaMtrasta cetanaH /
   kāmī kamalapattrākṣīm uvāca vanitām idam // Ram_2,10.5 //	kAmI kamala pattra akzIm uvAca vanitAm idam // Ram_2,10.5 //
   na te 'ham abhijānāmi krodham ātmani saṃśritam /	na te aham aBijAnAmi kroDam Atmani saMSritam /
   devi kenābhiyuktāsi kena vāsi vimānitā // Ram_2,10.6 //	devi kena aBiyuktA asi kena vA asi vimAnitAH // Ram_2,10.6 //
   yad idaṃ mama duḥkhāya śeṣe kalyāṇi pāṃsuṣu /	yat idam mama duHKAya Seze kalyANi pAMsuzu /
   bhūmau śeṣe kimarthaṃ tvaṃ mayi kalyāṇacetasi /	BUmO Seze kim arTam tvam mayi kalyANa cetasi /
   bhūtopahatacitteva mama cittapramāthinī // Ram_2,10.7 //	BUta upahata cittA iva mama citta pramATinI // Ram_2,10.7 //
   santi me kuśalā vaidyā abhituṣṭāś ca sarvaśaḥ /	santi me kuSalAH vEdyAH aBituzwAH ca sarvaSas /
   sukhitāṃ tvāṃ kariṣyanti vyādhim ācakṣva bhāmini // Ram_2,10.8 //	suKitAm tvAm karizyanti vyADim Acakzva BAmini // Ram_2,10.8 //
   kasya vā te priyaṃ kāryaṃ kena vā vipriyaṃ kṛtam /	kasya vA te priyam kAryam kena vA vipriyam kRtam /
   kaḥ priyaṃ labhatām adya ko vā sumahad apriyam // Ram_2,10.9 //	kaH priyam laBatAm adya kaH vA su mahat apriyam // Ram_2,10.9 //
   avadhyo vadhyatāṃ ko vā vadhyaḥ ko vā vimucyatām /	avaDyaH vaDyatAm kaH vA vaDyaH kaH vA vimucyatAm /
   daridraḥ ko bhavatv āḍhyo dravyavān vāpy akiñcanaḥ // Ram_2,10.10 //	daridraH kaH Bavatu AXyaH dravyavAn vA api akiQcanaH // Ram_2,10.10 //
   ahaṃ caiva madīyāś ca sarve tava vaśānugāḥ /	aham ca eva madIyAH ca sarve tava vaSa anugAH /
   na te kaṃcid abhiprāyaṃ vyāhantum aham utsahe // Ram_2,10.11 //	na te kaMcid aBiprAyam vyAhantum aham utsahe // Ram_2,10.11 //
   ātmano jīvitenāpi brūhi yan manasecchasi /	AtmanaH jIvitena api brUhi yat manasA icCasi /
   yāvad āvartate cakraṃ tāvatī me vasuṃdharā // Ram_2,10.12 //	yAvat Avartate cakram tAvatI me vasuMDarAH // Ram_2,10.12 //
   tathoktā sā samāśvastā vaktukāmā tad apriyam /	taTA uktA sA samASvastA vaktu kAmA tat apriyam /
   paripīḍayituṃ bhūyo bhartāram upacakrame // Ram_2,10.13 //	paripIxayitum BUyas BartAram upacakrame // Ram_2,10.13 //
   nāsmi viprakṛtā deva kenacin na vimānitā /	na asmi viprakRtA deva kenacid na vimAnitAH /
   abhiprāyas tu me kaścit tam icchāmi tvayā kṛtam // Ram_2,10.14 //	aBiprAyaH tu me kaScid tam icCAmi tvayA kRtam // Ram_2,10.14 //
   pratijñāṃ pratijānīṣva yadi tvaṃ kartum icchasi /	pratijQAm pratijAnIzva yadi tvam kartum icCasi /
   atha tad vyāhariṣyāmi yad abhiprārthitaṃ mayā // Ram_2,10.15 //	aTa tat vyAharizyAmi yat aBiprArTitam mayA // Ram_2,10.15 //
   evam uktas tayā rājā priyayā strīvaśaṃ gataḥ /	evam uktaH tayA rAjA priyayA strI vaSam gataH /
   tām uvāca mahātejāḥ kaikeyīm īṣadutsmitaḥ // Ram_2,10.16 //	tAm uvAca mahA tejAH kEkeyIm Izat utsmitaH // Ram_2,10.16 //
   avalipte na jānāsi tvattaḥ priyataro mama /	avalipte na jAnAsi tvattaH priyataraH mama /
   manujo manujavyāghrād rāmād anyo na vidyate // Ram_2,10.17 //	manujaH manuja vyAGrAt rAmAt anyaH na vidyate // Ram_2,10.17 //
   bhadre hṛdayam apy etad anumṛśyoddharasva me /	Badre hRdayam api etat anumRSya udDarasva me /
   etat samīkṣya kaikeyi brūhi yat sādhu manyase // Ram_2,10.18 //	etat samIkzya kEkeyi brUhi yat sADu manyase // Ram_2,10.18 //
   balam ātmani paśyantī na māṃ śaṅkitum arhasi /	balam Atmani paSyantI na mAm SaFkitum arhasi /
   kariṣyāmi tava prītiṃ sukṛtenāpi te śape // Ram_2,10.19 //	karizyAmi tava prItim sukRtena api te Sape // Ram_2,10.19 //
   tena vākyena saṃhṛṣṭā tam abhiprāyam ātmanaḥ /	tena vAkyena saMhRzwA tam aBiprAyam AtmanaH /
   vyājahāra mahāghoram abhyāgatam ivāntakam // Ram_2,10.20 //	vyAjahAra mahA Goram aByAgatam iva antakam // Ram_2,10.20 //
   yathākrameṇa śapasi varaṃ mama dadāsi ca /	yaTAkrameNa Sapasi varam mama dadAsi ca /
   tac chṛṇvantu trayastriṃśad devāḥ sendrapurogamāḥ // Ram_2,10.21 //	tat SRNvantu trayastriMSat devAH sa indra purogamAH // Ram_2,10.21 //
   candrādityau nabhaś caiva grahā rātryahanī diśaḥ /	candra AdityO naBaH ca eva grahAH rAtrI ahanI diSaH /
   jagac ca pṛthivī caiva sagandharvā sarākṣasā // Ram_2,10.22 //	jagat ca pRTivI ca eva sa ganDarvAH sa rAkzasAH // Ram_2,10.22 //
   niśācarāṇi bhūtāni gṛheṣu gṛhadevatāḥ /	niSAcarANi BUtAni gRhezu gRha devatAH /
   yāni cānyāni bhūtāni jānīyur bhāṣitaṃ tava // Ram_2,10.23 //	yAni ca anyAni BUtAni jAnIyuH BAzitam tava // Ram_2,10.23 //
   satyasaṃdho mahātejā dharmajñaḥ susamāhitaḥ /	satya saMDaH mahA tejAH Darma jQaH su samAhitaH /
   varaṃ mama dadāty eṣa tan me śṛṇvantu devatāḥ // Ram_2,10.24 //	varam mama dadAti eza tat me SRNvantu devatAH // Ram_2,10.24 //
   iti devī maheṣvāsaṃ parigṛhyābhiśasya ca /	iti devI mahA izvAsam parigRhya aBiSasya ca /
   tataḥ param uvācedaṃ varadaṃ kāmamohitam // Ram_2,10.25 //	tatas param uvAca idam vara dam kAma mohitam // Ram_2,10.25 //
   varau yau me tvayā deva tadā dattau mahīpate /	varO yO me tvayA deva tadA dattO mahIpate /
   tau tāvad aham adyaiva vakṣyāmi śṛṇu me vacaḥ // Ram_2,10.26 //	tO tAvat aham adya eva vakzyAmi SRNu me vacaH // Ram_2,10.26 //
   abhiṣekasamārambho rāghavasyopakalpitaḥ /	aBizeka samAramBaH rAGavasya upakalpitaH /
   anenaivābhiṣekeṇa bharato me 'bhiṣicyatām // Ram_2,10.27 //	anena eva aBizekeNa BarataH me aBizicyatAm // Ram_2,10.27 //
   nava pañca ca varṣāṇi daṇḍakāraṇyam āśritaḥ /	nava paQca ca varzANi daNxaka araNyam ASritaH /
   cīrājinajaṭādhārī rāmo bhavatu tāpasaḥ // Ram_2,10.28 //	cIra ajina jawA DArI rAmaH Bavatu tApasaH // Ram_2,10.28 //
   bharato bhajatām adya yauvarājyam akaṇṭakam /	BarataH BajatAm adya yOvarAjyam akaNwakam /
   adya caiva hi paśyeyaṃ prayāntaṃ rāghavaṃ vane // Ram_2,10.29 //	adya ca eva hi paSyeyam prayAntam rAGavam vane // Ram_2,10.29 //
   tataḥ śrutvā mahārāja kaikeyyā dāruṇaṃ vacaḥ /	tatas SrutvA mahA rAja kEkeyyAH dAruNam vacaH /
   vyathito vilavaś caiva vyāghrīṃ dṛṣṭvā yathā mṛgaḥ // Ram_2,10.30 //	vyaTitaH vilavaH ca eva vyAGrIm dRzwvA yaTA mRgaH // Ram_2,10.30 //
   asaṃvṛtāyām āsīno jagatyāṃ dīrgham ucchvasan /	asaMvRtAyAm AsInaH jagatyAm dIrGam ucCvasan /
   aho dhig iti sāmarṣo vācam uktvā narādhipaḥ /	aho Dik iti sa amarzaH vAcam uktvA narADipaH /
   moham āpedivān bhūyaḥ śokopahatacetanaḥ // Ram_2,10.31 //	moham ApedivAn BUyas Soka upahata cetanaH // Ram_2,10.31 //
   cireṇa tu nṛpaḥ saṃjñāṃ pratilabhya suduḥkhitaḥ /	cireNa tu nRpaH saMjQAm pratilaBya su duHKitaH /
   kaikeyīm abravīt kruddhaḥ pradahann iva cakṣuṣā // Ram_2,10.32 //	kEkeyIm abravIt krudDaH pradahan iva cakzuzA // Ram_2,10.32 //
   nṛśaṃse duṣṭacāritre kulasyāsya vināśini /	nRSaMse duzwa cAritre kulasya asya vinASini /
   kiṃ kṛtaṃ tava rāmeṇa pāpe pāpaṃ mayāpi vā // Ram_2,10.33 //	kim kRtam tava rAmeNa pApe pApam mayA api vA // Ram_2,10.33 //
   sadā te jananītulyāṃ vṛttiṃ vahati rāghavaḥ /	sadA te jananI tulyAm vRttim vahati rAGavaH /
   tasyaiva tvam anarthāya kiṃnimittam ihodyatā // Ram_2,10.34 //	tasya eva tvam anarTAya kiMnimittam iha udyatA // Ram_2,10.34 //
   tvaṃ mayātmavināśāya bhavanaṃ svaṃ praveśitā /	tvam mayA Atma vinASAya Bavanam svam praveSitA /
   avijñānān nṛpasutā vyālī tīkṣṇaviṣā yathā // Ram_2,10.35 //	avijQAnAt nRpa sutA vyAlI tIkzNa vizAH yaTA // Ram_2,10.35 //
   jīvaloko yadā sarvo rāmasyeha guṇastavam /	jIva lokaH yadA sarvaH rAmasya iha guNa stavam /
   aparādhaṃ kam uddiśya tyakṣyāmīṣṭam ahaṃ sutam // Ram_2,10.36 //	aparADam kam uddiSya tyakzyAmi izwam aham sutam // Ram_2,10.36 //
   kausalyāṃ vā sumitrāṃ vā tyajeyam api vā śriyam /	kOsalyAm vA sumitrAm vA tyajeyam api vA Sriyam /
   jīvitaṃ vātmano rāmaṃ na tv eva pitṛvatsalam // Ram_2,10.37 //	jIvitam vA AtmanaH rAmam na tu eva pitR vatsalam // Ram_2,10.37 //
   parā bhavati me prītir dṛṣṭvā tanayam agrajam /	parA Bavati me prItiH dRzwvA tanayam agrajam /
   apaśyatas tu me rāmaṃ naṣṭā bhavati cetanā // Ram_2,10.38 //	apaSyataH tu me rAmam nazwA Bavati cetanA // Ram_2,10.38 //
   tiṣṭhel loko vinā sūryaṃ sasyaṃ vā salilaṃ vinā /	tizWet lokaH vinA sUryam sasyam vA salilam vinA /
   na tu rāmaṃ vinā dehe tiṣṭhet tu mama jīvitam // Ram_2,10.39 //	na tu rAmam vinA dehe tizWet tu mama jIvitam // Ram_2,10.39 //
   tad alaṃ tyajyatām eṣa niścayaḥ pāpaniścaye /	tat alam tyajyatAm eza niScayaH pApa niScaye /
   api te caraṇau mūrdhnā spṛśāmy eṣa prasīda me // Ram_2,10.40 //	api te caraNO mUrDnA spRSAmi eza prasIda me // Ram_2,10.40 //
   sa bhūmipālo vilapann anāthavat striyā gṛhīto hṛdaye 'timātrayā /	sa BUmipAlaH vilapan anATa vat striyAH gRhItaH hRdaye atimAtrayA /
   papāta devyāś caraṇau prasāritāv ubhāv asaṃspṛśya yathāturas tathā //	papAta devyAH caraNO prasAritO uBO asaMspRSya yaTA AturaH taTA //
   Ram_2,10.41 //	Ram_2,10.41 //
   atadarhaṃ mahārājaṃ śayānam atathocitam /	atadarham mahA rAjam SayAnam ataTocitam /
   yayātim iva puṇyānte devalokāt paricyutam // Ram_2,11.1 //	yayAtim iva puNya ante deva lokAt paricyutam // Ram_2,11.1 //
   anartharūpā siddhārthā abhītā bhayadarśinī /	anarTa rUpA sidDArTA aBItA Baya darSinI /
   punar ākārayāmāsa tam eva varam aṅganā // Ram_2,11.2 //	punar AkArayAmAsa tam eva varam aFganAH // Ram_2,11.2 //
   tvaṃ katthase mahārāja satyavādī dṛḍhavrataḥ /	tvam katTase mahA rAja satya vAdI dRXa vrataH /
   mama cemaṃ varaṃ kasmād vidhārayitum icchasi // Ram_2,11.3 //	mama ca imam varam kasmAt viDArayitum icCasi // Ram_2,11.3 //
   evam uktas tu kaikeyyā rājā daśarathas tadā /	evam uktaH tu kEkeyyAH rAjA daSaraTaH tadA /
   pratyuvāca tataḥ kruddho muhūrtaṃ vihvalann iva // Ram_2,11.4 //	pratyuvAca tatas krudDaH muhUrtam vihvalan iva // Ram_2,11.4 //
   mṛte mayi gate rāme vanaṃ manujapuṃgave /	mRte mayi gate rAme vanam manuja puMgave /
   hantānārye mamāmitre rāmaḥ pravrājito vanam // Ram_2,11.5 //	hanta anArye mama amitre rAmaH pravrAjitaH vanam // Ram_2,11.5 //
   yadi satyaṃ bravīmy etat tad asatyaṃ bhaviṣyati /	yadi satyam bravImi etat tat asatyam Bavizyati /
   akīrtir atulā loke dhruvaṃ paribhavaś ca me // Ram_2,11.6 //	akIrtiH atulA loke Druvam pariBavaH ca me // Ram_2,11.6 //
   tathā vilapatas tasya paribhramitacetasaḥ /	taTA vilapataH tasya pariBramita cetasaH /
   astam abhyagamat sūryo rajanī cābhyavartata // Ram_2,11.7 //	astam aByagamat sUryaH rajanI ca aByavartate // Ram_2,11.7 //
   sa triyāmā tathārtasya candramaṇḍalamaṇḍitā /	sa triyAmA taTA Artasya candra maNxala maNxitAH /
   rājño vilapamānasya na vyabhāsata śarvarī // Ram_2,11.8 //	rAjQaH vilapamAnasya na vyaBAsata SarvarI // Ram_2,11.8 //
   tathaivoṣṇaṃ viniḥśvasya vṛddho daśaratho nṛpaḥ /	taTA eva uzNam viniHSvasya vRdDaH daSaraTaH nRpaH /
   vilalāpārtavad duḥkhaṃ gaganāsaktalocanaḥ // Ram_2,11.9 //	vilalApa Arta vat duHKam gagana Asakta locanaH // Ram_2,11.9 //
   na prabhātaṃ tvayecchāmi mayāyaṃ racito 'ñjaliḥ /	na praBAtam tvayA icCAmi mayA ayam racitaH aQjaliH /
   atha vā gamyatāṃ śīghraṃ nāham icchāmi nirghṛṇām /	aTa vA gamyatAm SIGram na aham icCAmi nirGRNAm /
   nṛśaṃsāṃ kaikeyīṃ draṣṭuṃ yat kṛte vyasanaṃ mahat // Ram_2,11.10 //	nRSaMsAm kEkeyIm drazwum yat kRte vyasanam mahat // Ram_2,11.10 //
   evam uktvā tato rājā kaikeyīṃ saṃyatāñjaliḥ /	evam uktvA tatas rAjA kEkeyIm saMyata aQjaliH /
   prasādayāmāsa punaḥ kaikeyīṃ cedam abravīt // Ram_2,11.11 //	prasAdayAmAsa punar kEkeyIm ca idam abravIt // Ram_2,11.11 //
   sādhuvṛttasya dīnasya tvadgatasya gatāyuṣaḥ /	sADu vRttasya dInasya tvad gatasya gata AyuzaH /
   prasādaḥ kriyatāṃ devi bhadre rājño viśeṣataḥ // Ram_2,11.12 //	prasAdaH kriyatAm devi Badre rAjQaH viSezataH // Ram_2,11.12 //
   śūnyena khalu suśroṇi mayedaṃ samudāhṛtam /	SUnyena Kalu suSroNi mayA idam samudAhRtam /
   kuru sādhu prasādaṃ me bāle sahṛdayā hy asi // Ram_2,11.13 //	kuru sADu prasAdam me bAle sahRdayAH hi asi // Ram_2,11.13 //
   viśuddhabhāvasya hi duṣṭabhāvā tāmrekṣaṇasyāśrukalasya rājñaḥ /	viSudDa BAvasya hi duzwa BAvA tAmra IkzaNasya aSru kalasya rAjQaH /
   śrutvā vicitraṃ karuṇaṃ vilāpaṃ bhartur nṛśaṃsā na cakāra vākyam //	SrutvA vicitram karuNam vilApam BartuH nRSaMsA na cakAra vAkyam //
   Ram_2,11.14 //	Ram_2,11.14 //
   tataḥ sa rājā punar eva mūrchitaḥ priyām atuṣṭāṃ pratikūlabhāṣiṇīm /	tatas sa rAjA punar eva mUrCitaH priyAm atuzwAm pratikUla BAziNIm /
   samīkṣya putrasya vivāsanaṃ prati kṣitau visaṃjño nipapāta duḥkhitaḥ //	samIkzya putrasya vivAsanam prati kzitO visaMjQaH nipapAta duHKitaH //
   Ram_2,11.15 //	Ram_2,11.15 //
   putraśokārditaṃ pāpā visaṃjñaṃ patitaṃ bhuvi /	putra Soka arditam pApAH visaMjQam patitam Buvi /
   viveṣṭamānam udīkṣya saikṣvākam idam abravīt // Ram_2,12.1 //	vivezwamAnam udIkzya sA EkzvAkam idam abravIt // Ram_2,12.1 //
   pāpaṃ kṛtveva kim idaṃ mama saṃśrutya saṃśravam /	pApam kRtvA iva kim idam mama saMSrutya saMSravam /
   śeṣe kṣititale sannaḥ sthityāṃ sthātuṃ tvam arhasi // Ram_2,12.2 //	Seze kziti tale sannaH sTityAm sTAtum tvam arhasi // Ram_2,12.2 //
   āhuḥ satyaṃ hi paramaṃ dharmaṃ dharmavido janāḥ /	AhuH satyam hi paramam Darmam Darma vidaH janAH /
   satyam āśritya hi mayā tvaṃ ca dharmaṃ pracoditaḥ // Ram_2,12.3 //	satyam ASritya hi mayA tvam ca Darmam pracoditaH // Ram_2,12.3 //
   saṃśrutya śaibyaḥ śyenāya svāṃ tanuṃ jagatīpatiḥ /	saMSrutya SEbyaH SyenAya svAm tanum jagatIpatiH /
   pradāya pakṣiṇo rājañ jagāma gatim uttamām // Ram_2,12.4 //	pradAya pakziNaH rAjan jagAma gatim uttamAm // Ram_2,12.4 //
   tathā hy alarkas tejasvī brāhmaṇe vedapārage /	taTA hi alarkaH tejasvI brAhmaNe vedapArage /
   yācamāne svake netre uddhṛtyāvimanā dadau // Ram_2,12.5 //	yAcamAne svake netre udDRtya avimanAH dadO // Ram_2,12.5 //
   saritāṃ tu patiḥ svalpāṃ maryādāṃ satyam anvitaḥ /	saritAm tu patiH su alpAm maryAdAm satyam anvitaH /
   satyānurodhāt samaye velāṃ svāṃ nātivartate // Ram_2,12.6 //	satya anuroDAt samaye velAm svAm na ativartate // Ram_2,12.6 //
   samayaṃ ca mamāryemaṃ yadi tvaṃ na kariṣyasi /	samayam ca mama Arya imam yadi tvam na karizyasi /
   agratas te parityaktā parityakṣyāmi jīvitam // Ram_2,12.7 //	agratas te parityaktA parityakzyAmi jIvitam // Ram_2,12.7 //
   evaṃ pracodito rājā kaikeyyā nirviśaṅkayā /	evam pracoditaH rAjA kEkeyyAH nirviSaFkayA /
   nāśakat pāśam unmoktuṃ balir indrakṛtaṃ yathā // Ram_2,12.8 //	na aSakat pASam unmoktum baliH indra kRtam yaTA // Ram_2,12.8 //
   udbhrāntahṛdayaś cāpi vivarṇavadano 'bhavat /	udBrAnta hRdayaH ca api vivarNa vadanaH aBavat /
   sa dhuryo vai parispandan yugacakrāntaraṃ yathā // Ram_2,12.9 //	sa DuryaH vE parispandan yuga cakra antaram yaTA // Ram_2,12.9 //
   vihvalābhyāṃ ca netrābhyām apaśyann iva bhūmipaḥ /	vihvalAByAm ca netrAByAm apaSyan iva BUmipaH /
   kṛcchrād dhairyeṇa saṃstabhya kaikeyīm idam abravīt // Ram_2,12.10 //	kRcCrAt DEryeNa saMstaBya kEkeyIm idam abravIt // Ram_2,12.10 //
   yas te mantrakṛtaḥ pāṇir agnau pāpe mayā dhṛtaḥ /	yaH te mantra kRtaH pANiH agnO pApe mayA DRtaH /
   taṃ tyajāmi svajaṃ caiva tava putraṃ saha tvayā // Ram_2,12.11 //	tam tyajAmi svajam ca eva tava putram saha tvayA // Ram_2,12.11 //
   tataḥ pāpasamācārā kaikeyī pārthivaṃ punaḥ /	tatas pApa samAcArA kEkeyI pArTivam punar /
   uvāca paruṣaṃ vākyaṃ vākyajñā roṣamūrchitā // Ram_2,12.12 //	uvAca paruzam vAkyam vAkya jQAH roza mUrCitAH // Ram_2,12.12 //
   kim idaṃ bhāṣase rājan vākyaṃ gararujopamam /	kim idam BAzase rAjan vAkyam gara rujA upamam /
   ānāyayitum akliṣṭaṃ putraṃ rāmam ihārhasi // Ram_2,12.13 //	AnAyayitum aklizwam putram rAmam iha arhasi // Ram_2,12.13 //
   sthāpya rājye mama sutaṃ kṛtvā rāmaṃ vanecaram /	sTApya rAjye mama sutam kRtvA rAmam vanecaram /
   niḥsapatnāṃ ca māṃ kṛtvā kṛtakṛtyo bhaviṣyasi // Ram_2,12.14 //	niHsapatnAm ca mAm kRtvA kRtakRtyaH Bavizyasi // Ram_2,12.14 //
   sa nunna iva tīkṣṇeṇa pratodena hayottamaḥ /	sa nunnaH iva tIkzNeNa pratodena haya uttamaH /
   rājā pracodito 'bhīkṣṇaṃ kaikeyīm idam abravīt // Ram_2,12.15 //	rAjA pracoditaH aBIkzNam kEkeyIm idam abravIt // Ram_2,12.15 //
   dharmabandhena baddho 'smi naṣṭā ca mama cetanā /	Darma banDena badDaH asmi nazwA ca mama cetanA /
   jyeṣṭhaṃ putraṃ priyaṃ rāmaṃ draṣṭum icchāmi dhārmikam // Ram_2,12.16 //	jyezWam putram priyam rAmam drazwum icCAmi DArmikam // Ram_2,12.16 //
   iti rājño vacaḥ śrutvā kaikeyī tadanantaram /	iti rAjQaH vacaH SrutvA kEkeyI tad anantaram /
   svayam evābravīt sūtaṃ gaccha tvaṃ rāmam ānaya // Ram_2,12.17 //	svayam eva abravIt sUtam gacCa tvam rAmam Anaya // Ram_2,12.17 //
   tataḥ sa rājā taṃ sūtaṃ sannaharṣaḥ sutaṃ prati /	tatas sa rAjA tam sUtam sanna harzaH sutam prati /
   śokāraktekṣaṇaḥ śrīmān udvīkṣyovāca dhārmikaḥ // Ram_2,12.18 //	Soka Arakta IkzaNaH SrImAn udvIkzya uvAca DArmikaH // Ram_2,12.18 //
   sumantraḥ karuṇaṃ śrutvā dṛṣṭvā dīnaṃ ca pārthivam /	sumantraH karuNam SrutvA dRzwvA dInam ca pArTivam /
   pragṛhītāñjaliḥ kiṃcit tasmād deśād apākraman // Ram_2,12.19 //	pragRhIta aQjaliH kiMcid tasmAt deSAt apAkraman // Ram_2,12.19 //
   yadā vaktuṃ svayaṃ dainyān na śaśāka mahīpatiḥ /	yadA vaktum svayam dEnyAt na SaSAka mahIpatiH /
   tadā sumantraṃ mantrajñā kaikeyī pratyuvāca ha // Ram_2,12.20 //	tadA sumantram mantra jQA kEkeyI pratyuvAca ha // Ram_2,12.20 //
   sumantra rāmaṃ drakṣyāmi śīghram ānaya sundaram /	sumantra rAmam drakzyAmi SIGram Anaya sundaram /
   sa manyamānaḥ kalyāṇaṃ hṛdayena nananda ca // Ram_2,12.21 //	sa manyamAnaH kalyANam hRdayena nananda ca // Ram_2,12.21 //
   sumantraś cintayāmāsa tvaritaṃ coditas tayā /	sumantraH cintayAmAsa tvaritam coditaH tayA /
   vyaktaṃ rāmo 'bhiṣekārtham ihāyāsyati dharmavit // Ram_2,12.22 //	vyaktam rAmaH aBizeka arTam iha AyAsyati Darma vid // Ram_2,12.22 //
   iti sūto matiṃ kṛtvā harṣeṇa mahatā punaḥ /	iti sUtaH matim kRtvA harzeNa mahatA punar /
   nirjagāma mahātejā rāghavasya didṛkṣayā // Ram_2,12.23 //	nirjagAma mahA tejAH rAGavasya didRkzayA // Ram_2,12.23 //
   tataḥ purastāt sahasā vinirgato mahīpatīn dvāragatān vilokayan /	tatas purastAt sahasA vinirgataH mahIpatIn dvAra gatAn vilokayan /
   dadarśa paurān vividhān mahādhanān upasthitān dvāram upetya viṣṭhitān //	dadarSa pOrAn viviDAn mahADanAn upasTitAn dvAram upetya vizWitAn //
   Ram_2,12.24 //	Ram_2,12.24 //
   te tu tāṃ rajanīm uṣya brāhmaṇā vedapāragāḥ /	te tu tAm rajanIm uzya brAhmaNAH vedapAragAH /
   upatasthur upasthānaṃ saharājapurohitāḥ // Ram_2,13.1 //	upatasTuH upasTAnam saha rAja purohitAH // Ram_2,13.1 //
   amātyā balamukhyāś ca mukhyā ye nigamasya ca /	amAtyAH bala muKyAH ca muKyAH ye nigamasya ca /
   rāghavasyābhiṣekārthe prīyamāṇās tu saṃgatāḥ // Ram_2,13.2 //	rAGavasya aBizeka arTe prIyamANAH tu saMgatAH // Ram_2,13.2 //
   udite vimale sūrye puṣye cābhyāgate 'hani /	udite vimale sUrye puzye ca aByAgate ahani /
   abhiṣekāya rāmasya dvijendrair upakalpitam // Ram_2,13.3 //	aBizekAya rAmasya dvijendrEH upakalpitam // Ram_2,13.3 //
   kāñcanā jalakumbhāś ca bhadrapīṭhaṃ svalaṃkṛtam /	kAQcanAH jala kumBAH ca BadrapIWam su alaMkRtam /
   rāmaś ca samyagāstīrṇo bhāsvatā vyāghracarmaṇā // Ram_2,13.4 //	rAmaH ca samyak AstIrNaH BAsvatA vyAGra carmaNA // Ram_2,13.4 //
   gaṅgāyamunayoḥ puṇyāt saṃgamād āhṛtaṃ jalam /	gaFgA yamunayoH puNyAt saMgamAt AhRtam jalam /
   yāś cānyāḥ saritaḥ puṇyā hradāḥ kūpāḥ sarāṃsi ca // Ram_2,13.5 //	yAH ca anyAH saritaH puNyAH hradAH kUpAH sarAMsi ca // Ram_2,13.5 //
   prāgvāhāś cordhvavāhāś ca tiryagvāhāḥ samāhitāḥ /	prAc vAhAH ca UrDva vAhAH ca tiryak vAhAH samAhitAH /
   tābhyaś caivāhṛtaṃ toyaṃ samudrebhyaś ca sarvaśaḥ // Ram_2,13.6 //	tAByaH ca eva AhRtam toyam samudreByaH ca sarvaSas // Ram_2,13.6 //
   kṣaudraṃ dadhighṛtaṃ lājā darbhāḥ sumanasaḥ payaḥ /	kzOdram daDi GRtam lAjAH darBAH sumanasaH payaH /
   salājāḥ kṣīribhiś channā ghaṭāḥ kāñcanarājatāḥ /	sa lAjAH kzIriBiH CannAH GawAH kAQcana rAjatAH /
   padmotpalayutā bhānti pūrṇāḥ paramavāriṇā // Ram_2,13.7 //	padma utpala yutAH BAnti pUrNAH parama vAriNA // Ram_2,13.7 //
   candrāṃśuvikacaprakhyaṃ pāṇḍuraṃ ratnabhūṣitam /	candra aMSu vikaca praKyam pANxuram ratna BUzitam /
   sajjaṃ tiṣṭhati rāmasya vālavyajanam uttamam // Ram_2,13.8 //	sajjam tizWati rAmasya vAla vyajanam uttamam // Ram_2,13.8 //
   candramaṇḍalasaṃkāśam ātapatraṃ ca pāṇḍuram /	candra maNxala saMkASam Atapatram ca pANxuram /
   sajjaṃ dyutikaraṃ śrīmad abhiṣekapuraskṛtam // Ram_2,13.9 //	sajjam dyuti karam SrImat aBizeka puraskRtam // Ram_2,13.9 //
   pāṇḍuraś ca vṛṣaḥ sajjaḥ pāṇḍurāśvaś ca susthitaḥ /	pANxuraH ca vRzaH sajjaH pANxurASvaH ca susTitaH /
   prasrutaś ca gajaḥ śrīmān aupavāhyaḥ pratīkṣate // Ram_2,13.10 //	prasrutaH ca gajaH SrImAn OpavAhyaH pratIkzate // Ram_2,13.10 //
   aṣṭau kanyāś ca maṅgalyāḥ sarvābharaṇabhūṣitāḥ /	azwO kanyAH ca maFgalyAH sarva ABaraNa BUzitAH /
   vāditrāṇi ca sarvāṇi bandinaś ca tathāpare // Ram_2,13.11 //	vAditrANi ca sarvANi bandinaH ca taTA apare // Ram_2,13.11 //
   ikṣvākūṇāṃ yathā rājye saṃbhriyetābhiṣecanam /	ikzvAkUNAm yaTA rAjye saMBriyeta aBizecanam /
   tathā jātīyam ādāya rājaputrābhiṣecanam // Ram_2,13.12 //	taTA jAtIyam AdAya rAja putra aBizecanam // Ram_2,13.12 //
   te rājavacanāt tatra samavetā mahīpatim /	te rAja vacanAt tatra samavetAH mahIpatim /
   apaśyanto 'bruvan ko nu rājño naḥ prativedayet // Ram_2,13.13 //	apaSyantaH abruvan kaH nu rAjQaH naH prativedayet // Ram_2,13.13 //
   na paśyāmaś ca rājānam uditaś ca divākaraḥ /	na paSyAmaH ca rAjAnam uditaH ca divAkaraH /
   yauvarājyābhiṣekaś ca sajjo rāmasya dhīmataḥ // Ram_2,13.14 //	yOvarAjya aBizekaH ca sajjaH rAmasya DImataH // Ram_2,13.14 //
   iti teṣu bruvāṇeṣu sārvabhaumān mahīpatīn /	iti tezu bruvANezu sArvaBOmAn mahIpatIn /
   abravīt tān idaṃ sarvān sumantro rājasatkṛtaḥ // Ram_2,13.15 //	abravIt tAn idam sarvAn sumantraH rAja satkRtaH // Ram_2,13.15 //
   ayaṃ pṛcchāmi vacanāt sukham āyuṣmatām aham /	ayam pRcCAmi vacanAt suKam AyuzmatAm aham /
   rājñaḥ saṃpratibuddhasya yac cāgamanakāraṇam // Ram_2,13.16 //	rAjQaH saMpratibudDasya yat ca Agamana kAraNam // Ram_2,13.16 //
   ity uktvāntaḥpuradvāram ājagāma purāṇavit /	iti uktvA antaHpura dvAram AjagAma purANa vid /
   āśirbhir guṇayuktābhir abhituṣṭāva rāghavam // Ram_2,13.17 //	ASirBiH guNa yuktABiH aBituzwAva rAGavam // Ram_2,13.17 //
   gatā bhagavatī rātrir ahaḥ śivam upasthitam /	gatA BagavatI rAtriH ahar Sivam upasTitam /
   budhyasva nṛpaśārdūla kuru kāryam anantaram // Ram_2,13.18 //	buDyasva nRpa SArdUla kuru kAryam anantaram // Ram_2,13.18 //
   brāhmaṇā balamukhyāś ca naigamāś cāgatā nṛpa /	brAhmaNAH bala muKyAH ca nEgamAH ca AgatAH nRpa /
   darśanaṃ pratikāṅkṣante pratibudhyasva rāghava // Ram_2,13.19 //	darSanam pratikAFkzante pratibuDyasva rAGava // Ram_2,13.19 //
   stuvantaṃ taṃ tadā sūtaṃ sumantraṃ mantrakovidam /	stuvantam tam tadA sUtam sumantram mantra kovidam /
   pratibudhya tato rājā idaṃ vacanam abravīt // Ram_2,13.20 //	pratibuDya tatas rAjA idam vacanam abravIt // Ram_2,13.20 //
   na caiva saṃprasupto 'ham ānayed āśu rāghavam /	na ca eva saMprasuptaH aham Anayet ASu rAGavam /
   iti rājā daśarathaḥ sūtaṃ tatrānvaśāt punaḥ // Ram_2,13.21 //	iti rAjA daSaraTaH sUtam tatra anvaSAt punar // Ram_2,13.21 //
   sa rājavacanaṃ śrutvā śirasā pratipūjya tam /	sa rAja vacanam SrutvA SirasA pratipUjya tam /
   nirjagāma nṛpāvāsān manyamānaḥ priyaṃ mahat // Ram_2,13.22 //	nirjagAma nRpa AvAsAn manyamAnaH priyam mahat // Ram_2,13.22 //
   prapanno rājamārgaṃ ca patākādhvajaśobhitam /	prapannaH rAjamArgam ca patAkA Dvaja SoBitam /
   sa sūtas tatra śuśrāva rāmādhikaraṇāḥ kathāḥ // Ram_2,13.23 //	sa sUtaH tatra SuSrAva rAma aDikaraNAH kaTAH // Ram_2,13.23 //
   tato dadarśa ruciraṃ kailāsasadṛśaprabham /	tatas dadarSa ruciram kElAsa sadRSa praBam /
   rāmaveśma sumantras tu śakraveśmasamaprabham // Ram_2,13.24 //	rAma veSma sumantraH tu Sakra veSma sama praBam // Ram_2,13.24 //
   mahākapāṭapihitaṃ vitardiśataśobhitam /	mahAkapAwa pihitam vitardi Sata SoBitam /
   kāñcanapratimaikāgraṃ maṇividrumatoraṇam // Ram_2,13.25 //	kAQcana pratima ekAgram maNi vidruma toraNam // Ram_2,13.25 //
   śāradābhraghanaprakhyaṃ dīptaṃ meruguhopamam /	SArada aBra Gana praKyam dIptam meru guhA upamam /
   dāmabhir varamālyānāṃ sumahadbhir alaṃkṛtam // Ram_2,13.26 //	dAmaBiH vara mAlyAnAm su mahadBiH alaMkRtam // Ram_2,13.26 //
   sa vājiyuktena rathena sārathir narākulaṃ rājakulaṃ vilokayan /	sa vAji yuktena raTena sAraTiH nara Akulam rAja kulam vilokayan /
   tataḥ samāsādya mahādhanaṃ mahat prahṛṣṭaromā sa babhūva sārathiḥ //	tatas samAsAdya mahADanam mahat prahRzwa romA sa baBUva sAraTiH //
   Ram_2,13.27 //	Ram_2,13.27 //
   tad adrikūṭācalameghasaṃnibhaṃ mahāvimānottamaveśmasaṃghavat /	tat adri kUwa acala meGa saMniBam mahA vimAna uttama veSma saMGa vat /
   avāryamāṇaḥ praviveśa sārathiḥ prabhūtaratnaṃ makaro yathārṇavam //	avAryamANaH praviveSa sAraTiH praBUta ratnam makaraH yaTA arNavam //
   Ram_2,13.28 //	Ram_2,13.28 //
   sa tadantaḥpuradvāraṃ samatītya janākulam /	sa tad antaHpura dvAram samatItya jana Akulam /
   praviviktāṃ tataḥ kakṣyām āsasāda purāṇavit // Ram_2,14.1 //	praviviktAm tatas kakzyAm AsasAda purANa vid // Ram_2,14.1 //
   prāsakārmukabibhradbhir yuvabhir mṛṣṭakuṇḍalaiḥ /	prAsa kArmuka biBradBiH yuvaBiH mRzwa kuNxalEH /
   apramādibhir ekāgraiḥ svanuraktair adhiṣṭhitām // Ram_2,14.2 //	apramAdiBiH ekAgrEH su anuraktEH aDizWitAm // Ram_2,14.2 //
   tatra kāṣāyiṇo vṛddhān vetrapāṇīn svalaṃkṛtān /	tatra kAzAyiNaH vRdDAn vetra pANIn su alaMkRtAn /
   dadarśa viṣṭhitān dvāri stryadhyakṣān susamāhitān // Ram_2,14.3 //	dadarSa vizWitAn dvAri strI aDyakzAn su samAhitAn // Ram_2,14.3 //
   te samīkṣya samāyāntaṃ rāmapriyacikīrṣavaḥ /	te samIkzya samAyAntam rAma priya cikIrzavaH /
   sahabhāryāya rāmāya kṣipram evācacakṣire // Ram_2,14.4 //	sahaBAryAya rAmAya kzipram eva Acacakzire // Ram_2,14.4 //
   prativeditam ājñāya sūtam abhyantaraṃ pituḥ /	prativeditam AjQAya sUtam aByantaram pituH /
   tatraivānāyayāmāsa rāghavaḥ priyakāmyayā // Ram_2,14.5 //	tatra eva AnAyayAmAsa rAGavaH priya kAmyayA // Ram_2,14.5 //
   taṃ vaiśravaṇasaṃkāśam upaviṣṭaṃ svalaṃkṛtam /	tam vESravaNa saMkASam upavizwam su alaMkRtam /
   dadarśa sūtaḥ paryaṅke sauvarṇe sottaracchade // Ram_2,14.6 //	dadarSa sUtaH paryaFke sOvarNe sa uttaracCade // Ram_2,14.6 //
   varāharudhirābheṇa śucinā ca sugandhinā /	varAha ruDira ABeNa SucinA ca suganDinA /
   anuliptaṃ parārdhyena candanena paraṃtapam // Ram_2,14.7 //	anuliptam parArDyena candanena paraMtapam // Ram_2,14.7 //
   sthitayā pārśvataś cāpi vālavyajanahastayā /	sTitayA pArSvatas ca api vAla vyajana hastayA /
   upetaṃ sītayā bhūyaś citrayā śaśinaṃ yathā // Ram_2,14.8 //	upetam sItayA BUyas citrayA SaSinam yaTA // Ram_2,14.8 //
   taṃ tapantam ivādityam upapannaṃ svatejasā /	tam tapantam iva Adityam upapannam sva tejasA /
   vavande varadaṃ bandī niyamajño vinītavat // Ram_2,14.9 //	vavande vara dam bandI niyama jQaH vinIta vat // Ram_2,14.9 //
   prāñjalis tu sukhaṃ pṛṣṭvā vihāraśayanāsane /	prAQjaliH tu suKam pRzwvA vihAra Sayana Asane /
   rājaputram uvācedaṃ sumantro rājasatkṛtaḥ // Ram_2,14.10 //	rAja putram uvAca idam sumantraH rAja satkRtaH // Ram_2,14.10 //
   kausalyā suprabhā deva pitā tvāṃ draṣṭum icchati /	kOsalyA supraBA deva pitA tvAm drazwum icCati /
   mahiṣyā saha kaikeyyā gamyatāṃ tatra māciram // Ram_2,14.11 //	mahizyA saha kEkeyyA gamyatAm tatra mAciram // Ram_2,14.11 //
   evam uktas tu saṃhṛṣṭo narasiṃho mahādyutiḥ /	evam uktaH tu saMhRzwaH narasiMhaH mahA dyutiH /
   tataḥ saṃmānayāmāsa sītām idam uvāca ha // Ram_2,14.12 //	tatas saMmAnayAmAsa sItAm idam uvAca ha // Ram_2,14.12 //
   devi devaś ca devī ca samāgamya madantare /	devi devaH ca devI ca samAgamya mad antare /
   mantrayete dhruvaṃ kiṃcid abhiṣecanasaṃhitam // Ram_2,14.13 //	mantrayete Druvam kiMcid aBizecana saMhitam // Ram_2,14.13 //
   lakṣayitvā hy abhiprāyaṃ priyakāmā sudakṣiṇā /	lakzayitvA hi aBiprAyam priya kAmA sudakziNA /
   saṃcodayati rājānaṃ madarthaṃ madirekṣaṇā // Ram_2,14.14 //	saMcodayati rAjAnam mad arTam madirA IkzaNAH // Ram_2,14.14 //
   yādṛśī pariṣat tatra tādṛśo dūta āgataḥ /	yAdRSI parizad tatra tAdRSaH dUtaH AgataH /
   dhruvam adyaiva māṃ rājā yauvarājye 'bhiṣekṣyati // Ram_2,14.15 //	Druvam adya eva mAm rAjA yOvarAjye aBizekzyati // Ram_2,14.15 //
   hanta śīghram ito gatvā drakṣyāmi ca mahīpatim /	hanta SIGram itas gatvA drakzyAmi ca mahIpatim /
   saha tvaṃ parivāreṇa sukham āsva ramasva ca // Ram_2,14.16 //	saha tvam parivAreNa suKam Asva ramasva ca // Ram_2,14.16 //
   patisaṃmānitā sītā bhartāram asitekṣaṇā /	pati saMmAni tA sItA BartAram asita IkzaNA /
   ādvāram anuvavrāja maṅgalāny abhidadhyuṣī // Ram_2,14.17 //	AdvAram anuvavrAja maFgalAni aBidaDyuzI // Ram_2,14.17 //
   sa sarvān arthino dṛṣṭvā sametya pratinandya ca /	sa sarvAn arTinaH dRzwvA sametya pratinandya ca /
   tataḥ pāvakasaṃkāśam āruroha rathottamam // Ram_2,14.18 //	tatas pAvaka saMkASam Aruroha raTa uttamam // Ram_2,14.18 //
   muṣṇantam iva cakṣūṃṣi prabhayā hemavarcasam /	muzNantam iva cakzUMzi praBayA hema varcasam /
   kareṇuśiśukalpaiś ca yuktaṃ paramavājibhiḥ // Ram_2,14.19 //	kareNu SiSu kalpEH ca yuktam parama vAjiBiH // Ram_2,14.19 //
   hariyuktaṃ sahasrākṣo ratham indra ivāśugam /	hari yuktam sahasrAkzaH raTam indraH iva ASugam /
   prayayau tūrṇam āsthāya rāghavo jvalitaḥ śriyā // Ram_2,14.20 //	prayayO tUrNam AsTAya rAGavaH jvalitaH SriyA // Ram_2,14.20 //
   sa parjanya ivākāśe svanavān abhinādayan /	sa parjanyaH iva AkASe svanavAn aBinAdayan /
   niketān niryayau śrīmān mahābhrād iva candramāḥ // Ram_2,14.21 //	niketAt niryayO SrImAn mahA aBrAt iva candramAH // Ram_2,14.21 //
   chattracāmarapāṇis tu lakṣmaṇo rāghavānujaḥ /	Cattra cAmara pANiH tu lakzmaNaH rAGava anujaH /
   jugopa bhrātaraṃ bhrātā ratham āsthāya pṛṣṭhataḥ // Ram_2,14.22 //	jugopa BrAtaram BrAtA raTam AsTAya pRzWatas // Ram_2,14.22 //
   tato halahalāśabdas tumulaḥ samajāyata /	tatas halahalA SabdaH tumulaH samajAyata /
   tasya niṣkramamāṇasya janaughasya samantataḥ // Ram_2,14.23 //	tasya nizkramamANasya jana oGasya samantataH // Ram_2,14.23 //
   sa rāghavas tatra kathāpralāpaṃ śuśrāva lokasya samāgatasya /	sa rAGavaH tatra kaTA pralApam SuSrAva lokasya samAgatasya /
   ātmādhikārā vividhāś ca vācaḥ prahṛṣṭarūpasya pure janasya // Ram_2,14.24	Atma aDikArAH viviDAH ca vAcaH prahRzwa rUpasya pure janasya // Ram_2,14.24
   eṣa śriyaṃ gacchati rāghavo 'dya rājaprasādād vipulāṅgam iṣyan /	eza Sriyam gacCati rAGavaH adya rAja prasAdAt vipula aFgam izyan /
   ete vayaṃ sarvasamṛddhakāmā yeṣām ayaṃ no bhavitā praśāstā /	ete vayam sarva samRdDa kAmAH yezAm ayam naH BavitA praSAstA /
   lābho janasyāsya yad eṣa sarvaṃ prapatsyate rāṣṭram idaṃ cirāya //	lABaH janasya asya yat eza sarvam prapatsyate rAzwram idam cirAya //
   Ram_2,14.25 //	Ram_2,14.25 //
   sa ghoṣavadbhiś ca hayaiḥ sanāgaiḥ puraḥsaraiḥ svastikasūtamāgadhaiḥ /	sa GozavadBiH ca hayEH sa nAgEH puraHsarEH svastika sUta mAgaDEH /
   mahīyamānaḥ pravaraiś ca vādakair abhiṣṭuto vaiśravaṇo yathā yayau //	mahIyamAnaH pravarEH ca vAdakEH aBizwutaH vESravaNaH yaTA yayO //
   Ram_2,14.26 //	Ram_2,14.26 //
   kareṇumātaṃgarathāśvasaṃkulaṃ mahājanaughaiḥ paripūrṇacatvaram /	kareNu mAtaMga raTa aSva saMkulam mahA jana oGEH paripUrNa catvaram /
   prabhūtaratnaṃ bahupaṇyasaṃcayaṃ dadarśa rāmo ruciraṃ mahāpatham //	praBUta ratnam bahu paNya saMcayam dadarSa rAmaH ruciram mahApaTam //
   Ram_2,14.27 //	Ram_2,14.27 //
   sa rāmo ratham āsthāya samprahṛṣṭasuhṛjjanaḥ /	sa rAmaH raTam AsTAya samprahRzwa suhRd janaH /
   apaśyan nagaraṃ śrīmān nānājanasamākulam // Ram_2,15.1 //	apaSyat nagaram SrImAn nAnA jana samAkulam // Ram_2,15.1 //
   sa gṛhair abhrasaṃkāśaiḥ pāṇḍurair upaśobhitam /	sa gRhEH aBra saMkASEH pANxurEH upaSoBitam /
   rājamārgaṃ yayau rāmo madhyenāgarudhūpitam // Ram_2,15.2 //	rAjamArgam yayO rAmaH maDyena agaru DUpitam // Ram_2,15.2 //
   śobhamānam asaṃbādhaṃ taṃ rājapatham uttamam /	SoBamAnam asaMbADam tam rAja paTam uttamam /
   saṃvṛtaṃ vividhaiḥ paṇyair bhakṣyair uccāvacair api // Ram_2,15.3 //	saMvRtam viviDEH paNyEH BakzyEH uccAvacEH api // Ram_2,15.3 //
   āśīrvādān bahūñ śṛṇvan suhṛdbhiḥ samudīritān /	ASIrvAdAn bahUn SRNvan suhRdBiH samudIritAn /
   yathārhaṃ cāpi sampūjya sarvān eva narān yayau // Ram_2,15.4 //	yaTArham ca api sampUjya sarvAn eva narAn yayO // Ram_2,15.4 //
   pitāmahair ācaritaṃ tathaiva prapitāmahaiḥ /	pitAmahEH Acaritam taTA eva prapitAmahEH /
   adyopādāya taṃ mārgam abhiṣikto 'nupālaya // Ram_2,15.5 //	adya upAdAya tam mArgam aBiziktaH anupAlaya // Ram_2,15.5 //
   yathā sma lālitāḥ pitrā yathā pūrvaiḥ pitāmahaiḥ /	yaTA sma lAlitAH pitrA yaTA pUrvEH pitAmahEH /
   tataḥ sukhataraṃ sarve rāme vatsyāma rājani // Ram_2,15.6 //	tatas suKataram sarve rAme vatsyAma rAjani // Ram_2,15.6 //
   alam adya hi bhuktena paramārthair alaṃ ca naḥ /	alam adya hi Buktena parama arTEH alam ca naH /
   yathā paśyāma niryāntaṃ rāmaṃ rājye pratiṣṭhitam // Ram_2,15.7 //	yaTA paSyAma niryAntam rAmam rAjye pratizWitam // Ram_2,15.7 //
   ato hi na priyataraṃ nānyat kiṃcid bhaviṣyati /	atas hi na priyataram na anyat kiMcid Bavizyati /
   yathābhiṣeko rāmasya rājyenāmitatejasaḥ // Ram_2,15.8 //	yaTA aBizekaH rAmasya rAjyena amita tejasaH // Ram_2,15.8 //
   etāś cānyāś ca suhṛdām udāsīnaḥ kathāḥ śubhāḥ /	etAH ca anyAH ca suhRdAm udAsInaH kaTAH SuBAH /
   ātmasaṃpūjanīḥ śṛṇvan yayau rāmo mahāpatham // Ram_2,15.9 //	Atma saMpUjanIH SRNvan yayO rAmaH mahApaTam // Ram_2,15.9 //
   na hi tasmān manaḥ kaścic cakṣuṣī vā narottamāt /	na hi tasmAt manaH kaScid cakzuzI vA nara uttamAt /
   naraḥ śaknoty apākraṣṭum atikrānte 'pi rāghave // Ram_2,15.10 //	naraH Saknoti apAkrazwum atikrAnte api rAGave // Ram_2,15.10 //
   sarveṣāṃ sa hi dharmātmā varṇānāṃ kurute dayām /	sarvezAm sa hi Darma AtmA varNAnAm kurute dayAm /
   caturṇāṃ hi vayaḥsthānāṃ tena te tam anuvratāḥ // Ram_2,15.11 //	caturNAm hi vayaHsTAnAm tena te tam anuvratAH // Ram_2,15.11 //
   sa rājakulam āsādya mahendrabhavanopamam /	sa rAja kulam AsAdya mahA indra Bavana upamam /
   rājaputraḥ pitur veśma praviveśa śriyā jvalan // Ram_2,15.12 //	rAja putraH pituH veSma praviveSa SriyA jvalan // Ram_2,15.12 //
   sa sarvāḥ samatikramya kakṣyā daśarathātmajaḥ /	sa sarvAH samatikramya kakzyA daSaraTa AtmajaH /
   saṃnivartya janaṃ sarvaṃ śuddhāntaḥpuram abhyagāt // Ram_2,15.13 //	saMnivartya janam sarvam SudDa antaHpuram aByagAt // Ram_2,15.13 //
   tataḥ praviṣṭe pitur antikaṃ tadā janaḥ sa sarvo mudito nṛpātmaje /	tatas pravizwe pituH antikam tadA janaH sa sarvaH muditaH nRpa Atmaje /
   pratīkṣate tasya punaḥ sma nirgamaṃ yathodayaṃ candramasaḥ saritpatiḥ //	pratIkzate tasya punar sma nirgamam yaTA udayam candramasaH saritpatiH //
   Ram_2,15.14 //	Ram_2,15.14 //
   sa dadarśāsane rāmo niṣaṇṇaṃ pitaraṃ śubhe /	sa dadarSa Asane rAmaH nizaNNam pitaram SuBe /
   kaikeyīsahitaṃ dīnaṃ mukhena pariśuṣyatā // Ram_2,16.1 //	kEkeyI sahitam dInam muKena pariSuzyatA // Ram_2,16.1 //
   sa pituś caraṇau pūrvam abhivādya vinītavat /	sa pituH caraNO pUrvam aBivAdya vinIta vat /
   tato vavande caraṇau kaikeyyāḥ susamāhitaḥ // Ram_2,16.2 //	tatas vavande caraNO kEkeyyAH su samAhitaH // Ram_2,16.2 //
   rāmety uktvā ca vacanaṃ bāṣpaparyākulekṣaṇaḥ /	rAma iti uktvA ca vacanam bAzpa paryAkula IkzaNaH /
   śaśāka nṛpatir dīno nekṣituṃ nābhibhāṣitum // Ram_2,16.3 //	SaSAka nRpatiH dInaH na Ikzitum na aBiBAzitum // Ram_2,16.3 //
   tad apūrvaṃ narapater dṛṣṭvā rūpaṃ bhayāvaham /	tat apUrvam narapateH dRzwvA rUpam Baya Avaham /
   rāmo 'pi bhayam āpannaḥ padā spṛṣṭveva pannagam // Ram_2,16.4 //	rAmaH api Bayam ApannaH padA spRzwvA iva pannagam // Ram_2,16.4 //
   indriyair aprahṛṣṭais taṃ śokasaṃtāpakarśitam /	indriyEH aprahRzwEH tam Soka saMtApa karSitam /
   niḥśvasantaṃ mahārājaṃ vyathitākulacetasam // Ram_2,16.5 //	niHSvasantam mahA rAjam vyaTita Akula cetasam // Ram_2,16.5 //
   ūrmimālinam akṣobhyaṃ kṣubhyantam iva sāgaram /	Urmi mAlinam akzoByam kzuByantam iva sAgaram /
   upaplutam ivādityam uktānṛtam ṛṣiṃ yathā // Ram_2,16.6 //	upaplutam iva Adityam ukta anRtam Rzim yaTA // Ram_2,16.6 //
   acintyakalpaṃ hi pitus taṃ śokam upadhārayan /	acintya kalpam hi pituH tam Sokam upaDArayan /
   babhūva saṃrabdhataraḥ samudra iva parvaṇi // Ram_2,16.7 //	baBUva saMrabDataraH samudraH iva parvaNi // Ram_2,16.7 //
   cintayāmāsa ca tadā rāmaḥ pitṛhite rataḥ /	cintayAmAsa ca tadA rAmaH pitR hite rataH /
   kiṃsvid adyaiva nṛpatir na māṃ pratyabhinandati // Ram_2,16.8 //	kiMsvid adya eva nRpatiH na mAm pratyaBinandati // Ram_2,16.8 //
   anyadā māṃ pitā dṛṣṭvā kupito 'pi prasīdati /	anyadA mAm pitA dRzwvA kupitaH api prasIdati /
   tasya mām adya samprekṣya kimāyāsaḥ pravartate // Ram_2,16.9 //	tasya mAm adya samprekzya kim AyAsaH pravartate // Ram_2,16.9 //
   sa dīna iva śokārto viṣaṇṇavadanadyutiḥ /	sa dInaH iva Soka ArtaH vizaNNa vadana dyutiH /
   kaikeyīm abhivādyaiva rāmo vacanam abravīt // Ram_2,16.10 //	kEkeyIm aBivAdya eva rAmaH vacanam abravIt // Ram_2,16.10 //
   kaccin mayā nāparādham ajñānād yena me pitā /	kaccit mayA na aparADam ajQAnAt yena me pitA /
   kupitas tan mamācakṣva tvaṃ caivainaṃ prasādaya // Ram_2,16.11 //	kupitaH tat mama Acakzva tvam ca eva enam prasAdaya // Ram_2,16.11 //
   vivarṇavadano dīno na hi mām abhibhāṣate /	vivarNa vadanaH dInaH na hi mAm aBiBAzate /
   śārīro mānaso vāpi kaccid enaṃ na bādhate /	SArIraH mAnasaH vA api kaccit enam na bADate /
   saṃtāpo vābhitāpo vā durlabhaṃ hi sadā sukham // Ram_2,16.12 //	saMtApaH vA aBitApaH vA durlaBam hi sadA suKam // Ram_2,16.12 //
   kaccin na kiṃcid bharate kumāre priyadarśane /	kaccit na kiMcid Barate kumAre priya darSane /
   śatrughne vā mahāsattve mātṝṇāṃ vā mamāśubham // Ram_2,16.13 //	SatruGne vA mahAsattve mAtLNAm vA mama aSuBam // Ram_2,16.13 //
   atoṣayan mahārājam akurvan vā pitur vacaḥ /	atozayan mahA rAjam akurvan vA pituH vacaH /
   muhūrtam api neccheyaṃ jīvituṃ kupite nṛpe // Ram_2,16.14 //	muhUrtam api na icCeyam jIvitum kupite nRpe // Ram_2,16.14 //
   yatomūlaṃ naraḥ paśyet prādurbhāvam ihātmanaḥ /	yatomUlam naraH paSyet prAdurBAvam iha AtmanaH /
   kathaṃ tasmin na varteta pratyakṣe sati daivate // Ram_2,16.15 //	kaTam tasmin na varteta pratyakze sati dEvate // Ram_2,16.15 //
   kaccit te paruṣaṃ kiṃcid abhimānāt pitā mama /	kaccit te paruzam kiMcid aBimAnAt pitA mama /
   ukto bhavatyā kopena yatrāsya lulitaṃ manaḥ // Ram_2,16.16 //	uktaH BavatyA kopena yatra asya lulitam manaH // Ram_2,16.16 //
   etad ācakṣva me devi tattvena paripṛcchataḥ /	etat Acakzva me devi tattvena paripRcCataH /
   kiṃnimittam apūrvo 'yaṃ vikāro manujādhipe // Ram_2,16.17 //	kiMnimittam apUrvaH ayam vikAraH manuja aDipe // Ram_2,16.17 //
   ahaṃ hi vacanād rājñaḥ pateyam api pāvake /	aham hi vacanAt rAjQaH pateyam api pAvake /
   bhakṣayeyaṃ viṣaṃ tīkṣṇaṃ majjeyam api cārṇave /	Bakzayeyam vizam tIkzNam majjeyam api ca arNave /
   niyukto guruṇā pitrā nṛpeṇa ca hitena ca // Ram_2,16.18 //	niyuktaH guruNA pitrA nRpeNa ca hitena ca // Ram_2,16.18 //
   tad brūhi vacanaṃ devi rājño yad abhikāṅkṣitam /	tat brUhi vacanam devi rAjQaH yat aBikAFkzitam /
   kariṣye pratijāne ca rāmo dvir nābhibhāṣate // Ram_2,16.19 //	karizye pratijAne ca rAmaH dvis na aBiBAzate // Ram_2,16.19 //
   tam ārjavasamāyuktam anāryā satyavādinam /	tam Arjava samAyuktam anAryA satya vAdinam /
   uvāca rāmaṃ kaikeyī vacanaṃ bhṛśadāruṇam // Ram_2,16.20 //	uvAca rAmam kEkeyI vacanam BRSa dAruNam // Ram_2,16.20 //
   purā devāsure yuddhe pitrā te mama rāghava /	purA devAsure yudDe pitrA te mama rAGava /
   rakṣitena varau dattau saśalyena mahāraṇe // Ram_2,16.21 //	rakzitena varO dattO sa Salyena mahA raNe // Ram_2,16.21 //
   tatra me yācito rājā bharatasyābhiṣecanam /	tatra me yAcitaH rAjA Baratasya aBizecanam /
   gamanaṃ daṇḍakāraṇye tava cādyaiva rāghava // Ram_2,16.22 //	gamanam daNxaka araNye tava ca adya eva rAGavaH // Ram_2,16.22 //
   yadi satyapratijñaṃ tvaṃ pitaraṃ kartum icchasi /	yadi satya pratijQam tvam pitaram kartum icCasi /
   ātmānaṃ ca naraśreṣṭha mama vākyam idaṃ śṛṇu // Ram_2,16.23 //	AtmAnam ca nara SrezWa mama vAkyam idam SRNu // Ram_2,16.23 //
   sa nideśe pitus tiṣṭha yathā tena pratiśrutam /	sa nideSe pituH tizWa yaTA tena pratiSrutam /
   tvayāraṇyaṃ praveṣṭavyaṃ nava varṣāṇi pañca ca // Ram_2,16.24 //	tvayA araNyam pravezwavyam nava varzANi paQca ca // Ram_2,16.24 //
   sapta sapta ca varṣāṇi daṇḍakāraṇyam āśritaḥ /	sapta sapta ca varzANi daNxaka araNyam ASritaH /
   abhiṣekam imaṃ tyaktvā jaṭācīradharo vasa // Ram_2,16.25 //	aBizekam imam tyaktvA jawA cIra DaraH vasa // Ram_2,16.25 //
   bharataḥ kosalapure praśāstu vasudhām imām /	BarataH kosala pure praSAstu vasuDAm imAm /
   nānāratnasamākīrṇāṃ savājirathakuñjarām // Ram_2,16.26 //	nAnA ratna samAkIrNAm sa vAji raTa kuQjarAm // Ram_2,16.26 //
   tad apriyam amitraghno vacanaṃ maraṇopamam /	tat apriyam amitra GnaH vacanam maraNa upamam /
   śrutvā na vivyathe rāmaḥ kaikeyīṃ cedam abravīt // Ram_2,16.27 //	SrutvA na vivyaTe rAmaH kEkeyIm ca idam abravIt // Ram_2,16.27 //
   evam astu gamiṣyāmi vanaṃ vastum ahaṃ tv ataḥ /	evam astu gamizyAmi vanam vastum aham tu atas /
   jaṭācīradharo rājñaḥ pratijñām anupālayan // Ram_2,16.28 //	jawA cIra DaraH rAjQaH pratijQAm anupAlayan // Ram_2,16.28 //
   idaṃ tu jñātum icchāmi kimarthaṃ māṃ mahīpatiḥ /	idam tu jQAtum icCAmi kimarTam mAm mahIpatiH /
   nābhinandati durdharṣo yathāpuram ariṃdamaḥ // Ram_2,16.29 //	na aBinandati durDarzaH yaTA puram ariMdamaH // Ram_2,16.29 //
   manyur na ca tvayā kāryo devi brūhi tavāgrataḥ /	manyuH na ca tvayA kAryaH devi brUhi tava agratas /
   yāsyāmi bhava suprītā vanaṃ cīrajaṭādharaḥ // Ram_2,16.30 //	yAsyAmi Bava su prItAH vanam cIra jawA DaraH // Ram_2,16.30 //
   hitena guruṇā pitrā kṛtajñena nṛpeṇa ca /	hitena guruNA pitrA kRtajQena nRpeNa ca /
   niyujyamāno viśrabdhaṃ kiṃ na kuryād ahaṃ priyam // Ram_2,16.31 //	niyujyamAnaH viSrabDam kim na kuryAt aham priyam // Ram_2,16.31 //
   alīkaṃ mānasaṃ tv ekaṃ hṛdayaṃ dahatīva me /	alIkam mAnasam tu ekam hRdayam dahati iva me /
   svayaṃ yan nāha māṃ rājā bharatasyābhiṣecanam // Ram_2,16.32 //	svayam yat na Aha mAm rAjA Baratasya aBizecanam // Ram_2,16.32 //
   ahaṃ hi sītāṃ rājyaṃ ca prāṇān iṣṭān dhanāni ca /	aham hi sItAm rAjyam ca prANAn izwAn DanAni ca /
   hṛṣṭo bhrātre svayaṃ dadyāṃ bharatāyāpracoditaḥ // Ram_2,16.33 //	hRzwaH BrAtre svayam dadyAm BaratAya apracoditaH // Ram_2,16.33 //
   kiṃ punar manujendreṇa svayaṃ pitrā pracoditaḥ /	kim punar manuja indreNa svayam pitrA pracoditaH /
   tava ca priyakāmārthaṃ pratijñām anupālayan // Ram_2,16.34 //	tava ca priya kAma arTam pratijQAm anupAlayan // Ram_2,16.34 //
   tad āśvāsaya hīmaṃ tvaṃ kiṃ nv idaṃ yan mahīpatiḥ /	tat ASvAsaya hi imam tvam kim nu idam yat mahIpatiH /
   vasudhāsaktanayano mandam aśrūṇi muñcati // Ram_2,16.35 //	vasuDA Asakta nayanaH mandam aSrUNi muQcati // Ram_2,16.35 //
   gacchantu caivānayituṃ dūtāḥ śīghrajavair hayaiḥ /	gacCantu ca eva Anayitum dUtAH SIGra javEH hayEH /
   bharataṃ mātulakulād adyaiva nṛpaśāsanāt // Ram_2,16.36 //	Baratam mAtula kulAt adya eva nRpa SAsanAt // Ram_2,16.36 //
   daṇḍakāraṇyam eṣo 'ham ito gacchāmi satvaraḥ /	daNxaka araNyam ezaH aham itas gacCAmi sa tvaraH /
   avicārya pitur vākyaṃ samāvastuṃ caturdaśa // Ram_2,16.37 //	avicArya pituH vAkyam samAvastum caturdaSa // Ram_2,16.37 //
   sā hṛṣṭā tasya tadvākyaṃ śrutvā rāmasya kaikeyī /	sA hRzwA tasya tat vAkyam SrutvA rAmasya kEkeyI /
   prasthānaṃ śraddadhānā hi tvarayāmāsa rāghavam // Ram_2,16.38 //	prasTAnam SraddaDAnA hi tvarayAmAsa rAGavam // Ram_2,16.38 //
   evaṃ bhavatu yāsyanti dūtāḥ śīghrajavair hayaiḥ /	evam Bavatu yAsyanti dUtAH SIGra javEH hayEH /
   bharataṃ mātulakulād upāvartayituṃ narāḥ // Ram_2,16.39 //	Baratam mAtula kulAt upAvartayitum narAH // Ram_2,16.39 //
   tava tv ahaṃ kṣamaṃ manye notsukasya vilambanam /	tava tu aham kzamam manye na utsukasya vilambanam /
   rāma tasmād itaḥ śīghraṃ vanaṃ tvaṃ gantum arhasi // Ram_2,16.40 //	rAma tasmAt itas SIGram vanam tvam gantum arhasi // Ram_2,16.40 //
   vrīḍānvitaḥ svayaṃ yac ca nṛpas tvāṃ nābhibhāṣate /	vrIxA anvitaH svayam yat ca nRpaH tvAm na aBiBAzate /
   naitat kiṃcin naraśreṣṭha manyur eṣo 'panīyatām // Ram_2,16.41 //	na etat kiMcid nara SrezWa manyuH ezaH apanIyatAm // Ram_2,16.41 //
   yāvat tvaṃ na vanaṃ yātaḥ purād asmād abhitvaran /	yAvat tvam na vanam yAtaH purAt asmAt aBitvaran /
   pitā tāvan na te rāma snāsyate bhokṣyate 'pi vā // Ram_2,16.42 //	pitA tAvat na te rAma snAsyate Bokzyate api vA // Ram_2,16.42 //
   dhik kaṣṭam iti niḥśvasya rājā śokapariplutaḥ /	Dik kazwam iti niHSvasya rAjA Soka pariplutaH /
   mūrchito nyapatat tasmin paryaṅke hemabhūṣite // Ram_2,16.43 //	mUrCitaH nyapatat tasmin paryaFke hema BUzite // Ram_2,16.43 //
   rāmo 'py utthāpya rājānaṃ kaikeyyābhipracoditaḥ /	rAmaH api utTApya rAjAnam kEkeyyA aBipracoditaH /
   kaśayevāhato vājī vanaṃ gantuṃ kṛtatvaraḥ // Ram_2,16.44 //	kaSayA iva AhataH vAjI vanam gantum kRta tvaraH // Ram_2,16.44 //
   tad apriyam anāryāyā vacanaṃ dāruṇodaram /	tat apriyam anAryAyAH vacanam dAruNa udaram /
   śrutvā gatavyatho rāmaḥ kaikeyīṃ vākyam abravīt // Ram_2,16.45 //	SrutvA gata vyaTaH rAmaH kEkeyIm vAkyam abravIt // Ram_2,16.45 //
   nāham arthaparo devi lokam āvastum utsahe /	na aham arTa paraH devi lokam Avastum utsahe /
   viddhi mām ṛṣibhis tulyaṃ kevalaṃ dharmam āsthitam // Ram_2,16.46 //	vidDi mAm RziBiH tulyam kevalam Darmam AsTitam // Ram_2,16.46 //
   yad atrabhavataḥ kiṃcic chakyaṃ kartuṃ priyaṃ mayā /	yat atraBavataH kiMcid Sakyam kartum priyam mayA /
   prāṇān api parityajya sarvathā kṛtam eva tat // Ram_2,16.47 //	prANAn api parityajya sarvaTA kRtam eva tat // Ram_2,16.47 //
   na hy ato dharmacaraṇaṃ kiṃcid asti mahattaram /	na hi atas Darma caraNam kiMcid asti mahattaram /
   yathā pitari śuśrūṣā tasya vā vacanakriyā // Ram_2,16.48 //	yaTA pitari SuSrUzA tasya vA vacana kriyA // Ram_2,16.48 //
   anukto 'py atrabhavatā bhavatyā vacanād aham /	anuktaH api atraBavatA BavatyA vacanAt aham /
   vane vatsyāmi vijane varṣāṇīha caturdaśa // Ram_2,16.49 //	vane vatsyAmi vijane varzANi iha caturdaSa // Ram_2,16.49 //
   na nūnaṃ mayi kaikeyi kiṃcid āśaṃsase guṇam /	na nUnam mayi kEkeyi kiMcid ASaMsase guNam /
   yad rājānam avocas tvaṃ mameśvaratarā satī // Ram_2,16.50 //	yat rAjAnam avocaH tvam mama ISvaratarA satI // Ram_2,16.50 //
   yāvan mātaram āpṛcche sītāṃ cānunayāmy aham /	yAvat mAtaram ApRcCe sItAm ca anunayAmi aham /
   tato 'dyaiva gamiṣyāmi daṇḍakānāṃ mahad vanam // Ram_2,16.51 //	tatas adya eva gamizyAmi daNxakAnAm mahat vanam // Ram_2,16.51 //
   bharataḥ pālayed rājyaṃ śuśrūṣec ca pitur yathā /	BarataH pAlayet rAjyam SuSrUzet ca pituH yaTA /
   tathā bhavatyā kartavyaṃ sa hi dharmaḥ sanātanaḥ // Ram_2,16.52 //	taTA BavatyA kartavyam sa hi DarmaH sanAtanaH // Ram_2,16.52 //
   sa rāmasya vacaḥ śrutvā bhṛśaṃ duḥkhahataḥ pitā /	sa rAmasya vacaH SrutvA BRSam duHKa hataH pitA /
   śokād aśaknuvan bāṣpaṃ praruroda mahāsvanam // Ram_2,16.53 //	SokAt aSaknuvan bAzpam praruroda mahA svanam // Ram_2,16.53 //
   vanditvā caraṇau rāmo visaṃjñasya pitus tadā /	vanditvA caraNO rAmaH visaMjQasya pituH tadA /
   kaikeyyāś cāpy anāryāyā niṣpapāta mahādyutiḥ // Ram_2,16.54 //	kEkeyyAH ca api anAryAyAH nizpapAta mahA dyutiH // Ram_2,16.54 //
   sa rāmaḥ pitaraṃ kṛtvā kaikeyīṃ ca pradakṣiṇam /	sa rAmaH pitaram kRtvA kEkeyIm ca pradakziNam /
   niṣkramyāntaḥpurāt tasmāt svaṃ dadarśa suhṛjjanam // Ram_2,16.55 //	nizkramya antaHpurAt tasmAt svam dadarSa suhRd janam // Ram_2,16.55 //
   taṃ bāṣpaparipūrṇākṣaḥ pṛṣṭhato 'nujagāma ha /	tam bAzpa paripUrNa akzaH pRzWatas anujagAma ha /
   lakṣmaṇaḥ paramakruddhaḥ sumitrānandavardhanaḥ // Ram_2,16.56 //	lakzmaNaH parama krudDaH sumitrA Ananda varDanaH // Ram_2,16.56 //
   ābhiṣecanikaṃ bhāṇḍaṃ kṛtvā rāmaḥ pradakṣiṇam /	ABizecanikam BANxam kRtvA rAmaH pradakziNam /
   śanair jagāma sāpekṣo dṛṣṭiṃ tatrāvicālayan // Ram_2,16.57 //	SanEs jagAma sa apekzaH dRzwim tatra avicAlayan // Ram_2,16.57 //
   na cāsya mahatīṃ lakṣmīṃ rājyanāśo 'pakarṣati /	na ca asya mahatIm lakzmIm rAjya nASaH apakarzati /
   lokakāntasya kāntatvaṃ śītaraśmer iva kṣapā // Ram_2,16.58 //	loka kAntasya kAnta tvam SItaraSmeH iva kzapAH // Ram_2,16.58 //
   na vanaṃ gantukāmasya tyajataś ca vasuṃdharām /	na vanam gantu kAmasya tyajataH ca vasuMDarAm /
   sarvalokātigasyeva lakṣyate cittavikriyā // Ram_2,16.59 //	sarva loka atigasya iva lakzyate citta vikriyAH // Ram_2,16.59 //
   dhārayan manasā duḥkham indriyāṇi nigṛhya ca /	DArayat manasA duHKam indriyANi nigRhya ca /
   praviveśātmavān veśma mātur apriyaśaṃsivān // Ram_2,16.60 //	praviveSa AtmavAn veSma mAtuH apriya SaMsivAn // Ram_2,16.60 //
   praviśya veśmātibhṛśaṃ mudānvitaṃ samīkṣya tāṃ cārthavipattim āgatām /	praviSya veSma ati BRSam mudA anvitam samIkzya tAm ca arTa vipattim AgatAm /
   na caiva rāmo 'tra jagāma vikriyāṃ suhṛjjanasyātmavipattiśaṅkayā //	na ca eva rAmaH atra jagAma vikriyAm suhRd janasya Atma vipatti SaFkayA //
   Ram_2,16.61 //	Ram_2,16.61 //
   rāmas tu bhṛśam āyasto niḥśvasann iva kuñjaraḥ /	rAmaH tu BRSam AyastaH niHSvasan iva kuQjaraH /
   jagāma sahito bhrātrā mātur antaḥpuraṃ vaśī // Ram_2,17.1 //	jagAma sahitaH BrAtrA mAtuH antaHpuram vaSI // Ram_2,17.1 //
   so 'paśyat puruṣaṃ tatra vṛddhaṃ paramapūjitam /	saH apaSyat puruzam tatra vRdDam parama pUjitam /
   upaviṣṭaṃ gṛhadvāri tiṣṭhataś cāparān bahūn // Ram_2,17.2 //	upavizwam gRha dvAri tizWataH ca aparAn bahUn // Ram_2,17.2 //
   praviśya prathamāṃ kakṣyāṃ dvitīyāyāṃ dadarśa saḥ /	praviSya praTamAm kakzyAm dvitIyAyAm dadarSa saH /
   brāhmaṇān vedasampannān vṛddhān rājñābhisatkṛtān // Ram_2,17.3 //	brAhmaNAn veda sampannAn vRdDAn rAjQA aBisatkRtAn // Ram_2,17.3 //
   praṇamya rāmas tān vṛddhāṃs tṛtīyāyāṃ dadarśa saḥ /	praNamya rAmaH tAn vRdDAn tRtIyAyAm dadarSa saH /
   striyo vṛddhāś ca bālāś ca dvārarakṣaṇatatparāḥ // Ram_2,17.4 //	striyaH vRdDAH ca bAlAH ca dvAra rakzaNa tatparAH // Ram_2,17.4 //
   vardhayitvā prahṛṣṭās tāḥ praviśya ca gṛhaṃ striyaḥ /	varDayitvA prahRzwAH tAH praviSya ca gRham striyaH /
   nyavedayanta tvaritā rāmamātuḥ priyaṃ tadā // Ram_2,17.5 //	nyavedayanta tvaritA rAma mAtuH priyam tadA // Ram_2,17.5 //
   kausalyāpi tadā devī rātriṃ sthitvā samāhitā /	kOsalyA api tadA devI rAtrim sTitvA samAhitAH /
   prabhāte tv akarot pūjāṃ viṣṇoḥ putrahitaiṣiṇī // Ram_2,17.6 //	praBAte tu akarot pUjAm vizNoH putra hita eziNI // Ram_2,17.6 //
   sā kṣaumavasanā hṛṣṭā nityaṃ vrataparāyaṇā /	sA kzOma vasanA hRzwAH nityam vrata parAyaNAH /
   agniṃ juhoti sma tadā mantravat kṛtamaṅgalā // Ram_2,17.7 //	agnim juhoti sma tadA mantravat kRta maFgalAH // Ram_2,17.7 //
   praviśya ca tadā rāmo mātur antaḥpuraṃ śubham /	praviSya ca tadA rAmaH mAtuH antaHpuram SuBam /
   dadarśa mātaraṃ tatra hāvayantīṃ hutāśanam // Ram_2,17.8 //	dadarSa mAtaram tatra hAvayantIm hutASanam // Ram_2,17.8 //
   sā cirasyātmajaṃ dṛṣṭvā mātṛnandanam āgatam /	sA cirasya Atmajam dRzwvA mAtR nandanam Agatam /
   abhicakrāma saṃhṛṣṭā kiśoraṃ vaḍabā yathā // Ram_2,17.9 //	aBicakrAma saMhRzwA kiSoram vaxabAH yaTA // Ram_2,17.9 //
   tam uvāca durādharṣaṃ rāghavaṃ sutam ātmanaḥ /	tam uvAca durADarzam rAGavam sutam AtmanaH /
   kausalyā putravātsalyād idaṃ priyahitaṃ vacaḥ // Ram_2,17.10 //	kOsalyA putra vAtsalyAt idam priya hitam vacaH // Ram_2,17.10 //
   vṛddhānāṃ dharmaśīlānāṃ rājarṣīṇāṃ mahātmanām /	vRdDAnAm Darma SIlAnAm rAjarzINAm mahAtmanAm /
   prāpnuhy āyuś ca kīrtiṃ ca dharmaṃ copahitaṃ kule // Ram_2,17.11 //	prApnuhi AyuH ca kIrtim ca Darmam ca upahitam kule // Ram_2,17.11 //
   satyapratijñaṃ pitaraṃ rājānaṃ paśya rāghava /	satya pratijQam pitaram rAjAnam paSya rAGava /
   adyaiva hi tvāṃ dharmātmā yauvarājye 'bhiṣekṣyati // Ram_2,17.12 //	adya eva hi tvAm Darma AtmA yOvarAjye aBizekzyati // Ram_2,17.12 //
   mātaraṃ rāghavaḥ kiṃcit prasāryāñjalim abravīt /	mAtaram rAGavaH kiMcid prasArya aQjalim abravIt /
   sa svabhāvavinītaś ca gauravāc ca tadānataḥ // Ram_2,17.13 //	sa svaBAva vinItaH ca gOravAt ca tadA AnataH // Ram_2,17.13 //
   devi nūnaṃ na jānīṣe mahad bhayam upasthitam /	devi nUnam na jAnIze mahat Bayam upasTitam /
   idaṃ tava ca duḥkhāya vaidehyā lakṣmaṇasya ca // Ram_2,17.14 //	idam tava ca duHKAya vEdehyA lakzmaNasya ca // Ram_2,17.14 //
   caturdaśa hi varṣāṇi vatsyāmi vijane vane /	caturdaSa hi varzANi vatsyAmi vijane vane /
   madhumūlaphalair jīvan hitvā munivad āmiṣam // Ram_2,17.15 //	maDu mUla PalEH jIvan hitvA muni vat Amizam // Ram_2,17.15 //
   bharatāya mahārājo yauvarājyaṃ prayacchati /	BaratAya mahA rAjaH yOvarAjyam prayacCati /
   māṃ punar daṇḍakāraṇyaṃ vivāsayati tāpasam // Ram_2,17.16 //	mAm punar daNxaka araNyam vivAsayati tApasam // Ram_2,17.16 //
   tām aduḥkhocitāṃ dṛṣṭvā patitāṃ kadalīm iva /	tAm aduHKa ucitAm dRzwvA patitAm kadalIm iva /
   rāmas tūtthāpayāmāsa mātaraṃ gatacetasam // Ram_2,17.17 //	rAmaH tu utTApayAmAsa mAtaram gata cetasam // Ram_2,17.17 //
   upāvṛtyotthitāṃ dīnāṃ vaḍabām iva vāhitām /	upAvRtya utTitAm dInAm vaxabAm iva vAhitAm /
   pāṃśuguṇṭhitasarvāṅgīṃ vimamarśa ca pāṇinā // Ram_2,17.18 //	pAMSu guNWita sarva aFgIm vimamarSa ca pANinA // Ram_2,17.18 //
   sā rāghavam upāsīnam asukhārtā sukhocitā /	sA rAGavam upAsInam asuKa ArtA suKa ucitA /
   uvāca puruṣavyāghram upaśṛṇvati lakṣmaṇe // Ram_2,17.19 //	uvAca puruza vyAGram upaSRNvati lakzmaNe // Ram_2,17.19 //
   yadi putra na jāyethā mama śokāya rāghava /	yadi putra na jAyeTAH mama SokAya rAGava /
   na sma duḥkham ato bhūyaḥ paśyeyam aham aprajā // Ram_2,17.20 //	na sma duHKam atas BUyas paSyeyam aham aprajAH // Ram_2,17.20 //
   eka eva hi vandhyāyāḥ śoko bhavati mānavaḥ /	ekaH eva hi vanDyAyAH SokaH Bavati mAnavaH /
   aprajāsmīti saṃtāpo na hy anyaḥ putra vidyate // Ram_2,17.21 //	aprajA asmi iti saMtApaH na hi anyaH putra vidyate // Ram_2,17.21 //
   na dṛṣṭapūrvaṃ kalyāṇaṃ sukhaṃ vā patipauruṣe /	na dRzwa pUrvam kalyANam suKam vA pati pOruze /
   api putre vipaśyeyam iti rāmāsthitaṃ mayā // Ram_2,17.22 //	api putre vipaSyeyam iti rAma AsTitam mayA // Ram_2,17.22 //
   sā bahūny amanojñāni vākyāni hṛdayacchidām /	sA bahUni amanojQAni vAkyAni hRdaya= CidAm /
   ahaṃ śroṣye sapatnīnām avarāṇāṃ varā satī /	aham Srozye sapatnInAm avarANAm varA satI /
   ato duḥkhataraṃ kiṃ nu pramadānāṃ bhaviṣyati // Ram_2,17.23 //	atas duHKataram kim nu pramadAnAm Bavizyati // Ram_2,17.23 //
   tvayi saṃnihite 'py evam aham āsaṃ nirākṛtā /	tvayi saMnihite api evam aham Asam nirAkRtAH /
   kiṃ punaḥ proṣite tāta dhruvaṃ maraṇam eva me // Ram_2,17.24 //	kim punar prozite tAta Druvam maraNam eva me // Ram_2,17.24 //
   yo hi māṃ sevate kaścid atha vāpy anuvartate /	yaH hi mAm sevate kaScid aTa vA api anuvartate /
   kaikeyyāḥ putram anvīkṣya sa jano nābhibhāṣate // Ram_2,17.25 //	kEkeyyAH putram anvIkzya sa janaH na aBiBAzate // Ram_2,17.25 //
   daśa sapta ca varṣāṇi tava jātasya rāghava /	daSa sapta ca varzANi tava jAtasya rAGava /
   atītāni prakāṅkṣantyā mayā duḥkhaparikṣayam // Ram_2,17.26 //	atItAni prakAFkzantyAH mayA duHKa parikzayam // Ram_2,17.26 //
   upavāsaiś ca yogaiś ca bahubhiś ca pariśramaiḥ /	upavAsEH ca yogEH ca bahuBiH ca pariSramEH /
   duḥkhaṃ saṃvardhito moghaṃ tvaṃ hi durgatayā mayā // Ram_2,17.27 //	duHKam saMvarDitaH moGam tvam hi durgatayA mayA // Ram_2,17.27 //
   sthiraṃ tu hṛdayaṃ manye mamedaṃ yan na dīryate /	sTiram tu hRdayam manye mama idam yat na dIryate /
   prāvṛṣīva mahānadyāḥ spṛṣṭaṃ kūlaṃ navāmbhasā // Ram_2,17.28 //	prAvRzi iva mahA nadyAH spRzwam kUlam nava amBasA // Ram_2,17.28 //
   mamaiva nūnaṃ maraṇaṃ na vidyate na cāvakāśo 'sti yamakṣaye mama /	mama eva nUnam maraNam na vidyate na ca avakASaH asti yama kzaye mama /
   yad antako 'dyaiva na māṃ jihīrṣati prasahya siṃho rudatīṃ mṛgīm iva //	yat antakaH adya eva na mAm jihIrzati prasahya siMhaH rudatIm mRgIm iva //
   Ram_2,17.29 //	Ram_2,17.29 //
   sthiraṃ hi nūnaṃ hṛdayaṃ mamāyasaṃ na bhidyate yad bhuvi nāvadīryate /	sTiram hi nUnam hRdayam mama Ayasam na Bidyate yat Buvi na avadIryate /
   anena duḥkhena ca deham arpitaṃ dhruvaṃ hy akāle maraṇaṃ na vidyate //	anena duHKena ca deham arpitam Druvam hi akAle maraNam na vidyate //
   Ram_2,17.30 //	Ram_2,17.30 //
   idaṃ tu duḥkhaṃ yad anarthakāni me vratāni dānāni ca saṃyamāś ca hi /	idam tu duHKam yat anarTakAni me vratAni dAnAni ca saMyamAH ca hi /
   tapaś ca taptaṃ yad apatyakāraṇāt suniṣphalaṃ bījam ivoptam ūṣare //	tapaH ca taptam yat apatya kAraNAt su nizPalam bIjam iva uptam Uzare //
   Ram_2,17.31 //	Ram_2,17.31 //
   yadi hy akāle maraṇaṃ svayecchayā labheta kaścid guruduḥkhakarśitaḥ /	yadi hi akAle maraNam svayA icCayA laBeta kaScid guru duHKa karSitaH /
   gatāham adyaiva paretasaṃsadaṃ vinā tvayā dhenur ivātmajena vai //	gatA aham adya eva pareta saMsadam vinA tvayA DenuH iva Atmajena vE //
   Ram_2,17.32 //	Ram_2,17.32 //
   bhṛśam asukham amarṣitā tadā bahu vilalāpa samīkṣya rāghavam /	BRSam asuKam amarzitA tadA bahu vilalApa samIkzya rAGavam /
   vyasanam upaniśāmya sā mahat sutam iva baddham avekṣya kiṃnarī //	vyasanam upaniSAmya sA mahat sutam iva badDam avekzya kiMnarI //
   Ram_2,17.33 //	Ram_2,17.33 //
   tathā tu vilapantīṃ tāṃ kausalyāṃ rāmamātaram /	taTA tu vilapantIm tAm kOsalyAm rAma mAtaram /
   uvāca lakṣmaṇo dīnas tat kālasadṛśaṃ vacaḥ // Ram_2,18.1 //	uvAca lakzmaNaH dInaH tat kAla sadRSam vacaH // Ram_2,18.1 //
   na rocate mamāpy etad ārye yad rāghavo vanam /	na rocate mama api etat Arye yat rAGavaH vanam /
   tyaktvā rājyaśriyaṃ gacchet striyā vākyavaśaṃ gataḥ // Ram_2,18.2 //	tyaktvA rAjya Sriyam gacCet striyAH vAkya vaSam gataH // Ram_2,18.2 //
   viparītaś ca vṛddhaś ca viṣayaiś ca pradharṣitaḥ /	viparItaH ca vRdDaH ca vizayEH ca praDarzitaH /
   nṛpaḥ kim iva na brūyāc codyamānaḥ samanmathaḥ // Ram_2,18.3 //	nRpaH kim iva na brUyAt codyamAnaH sa manmaTaH // Ram_2,18.3 //
   nāsyāparādhaṃ paśyāmi nāpi doṣaṃ tathāvidham /	na asya aparADam paSyAmi na api dozam taTAviDam /
   yena nirvāsyate rāṣṭrād vanavāsāya rāghavaḥ // Ram_2,18.4 //	yena nirvAsyate rAzwrAt vana vAsAya rAGavaH // Ram_2,18.4 //
   na taṃ paśyāmy ahaṃ loke parokṣam api yo naraḥ /	na tam paSyAmi aham loke parokzam api yaH naraH /
   amitro 'pi nirasto 'pi yo 'sya doṣam udāharet // Ram_2,18.5 //	amitraH api nirastaH api yaH asya dozam udAharet // Ram_2,18.5 //
   devakalpam ṛjuṃ dāntaṃ ripūṇām api vatsalam /	deva kalpam Rjum dAntam ripUNAm api vatsalam /
   avekṣamāṇaḥ ko dharmaṃ tyajet putram akāraṇāt // Ram_2,18.6 //	avekzamANaH kaH Darmam tyajet putram akAraNAt // Ram_2,18.6 //
   tad idaṃ vacanaṃ rājñaḥ punar bālyam upeyuṣaḥ /	tat idam vacanam rAjQaH punar bAlyam upeyuzaH /
   putraḥ ko hṛdaye kuryād rājavṛttam anusmaran // Ram_2,18.7 //	putraH kaH hRdaye kuryAt rAja vRttam anusmaran // Ram_2,18.7 //
   yāvad eva na jānāti kaścid artham imaṃ naraḥ /	yAvat eva na jAnAti kaScid arTam imam naraH /
   tāvad eva mayā sārdham ātmasthaṃ kuru śāsanam // Ram_2,18.8 //	tAvat eva mayA sArDam Atma sTam kuru SAsanam // Ram_2,18.8 //
   mayā pārśve sadhanuṣā tava guptasya rāghava /	mayA pArSve sa DanuzA tava guptasya rAGava /
   kaḥ samartho 'dhikaṃ kartuṃ kṛtāntasyeva tiṣṭhataḥ // Ram_2,18.9 //	kaH samarTaH aDikam kartum kRtAntasya iva tizWataH // Ram_2,18.9 //
   nirmanuṣyām imāṃ sarvām ayodhyāṃ manujarṣabha /	nirmanuzyAm imAm sarvAm ayoDyAm manuja RzaBa /
   kariṣyāmi śarais tīkṣṇair yadi sthāsyati vipriye // Ram_2,18.10 //	karizyAmi SarEH tIkzNEH yadi sTAsyati vipriye // Ram_2,18.10 //
   bharatasyātha pakṣyo vā yo vāsya hitam icchati /	Baratasya aTa pakzyaH vA yaH vA asya hitam icCati /
   sarvān etān vadhiṣyāmi mṛdur hi paribhūyate // Ram_2,18.11 //	sarvAn etAn vaDizyAmi mRduH hi pariBUyate // Ram_2,18.11 //
   tvayā caiva mayā caiva kṛtvā vairam anuttamam /	tvayA ca eva mayA ca eva kRtvA vEram anuttamam /
   kasya śaktiḥ śriyaṃ dātuṃ bharatāyāriśāsana // Ram_2,18.12 //	kasya SaktiH Sriyam dAtum BaratAya ari SAsana // Ram_2,18.12 //
   anurakto 'smi bhāvena bhrātaraṃ devi tattvataḥ /	anuraktaH asmi BAvena BrAtaram devi tattvataH /
   satyena dhanuṣā caiva datteneṣṭena te śape // Ram_2,18.13 //	satyena DanuzA ca eva dattena izwena te Sape // Ram_2,18.13 //
   dīptam agnim araṇyaṃ vā yadi rāmaḥ pravekṣyate /	dIptam agnim araNyam vA yadi rAmaH pravekzyate /
   praviṣṭaṃ tatra māṃ devi tvaṃ pūrvam avadhāraya // Ram_2,18.14 //	pravizwam tatra mAm devi tvam pUrvam avaDAraya // Ram_2,18.14 //
   harāmi vīryād duḥkhaṃ te tamaḥ sūrya ivoditaḥ /	harAmi vIryAt duHKam te tamaH sUryaH iva uditaH /
   devī paśyatu me vīryaṃ rāghavaś caiva paśyatu // Ram_2,18.15 //	devI paSyatu me vIryam rAGavaH ca eva paSyatu // Ram_2,18.15 //
   etat tu vacanaṃ śrutvā lakṣmaṇasya mahātmanaḥ /	etat tu vacanam SrutvA lakzmaNasya mahAtmanaH /
   uvāca rāmaṃ kausalyā rudantī śokalālasā // Ram_2,18.16 //	uvAca rAmam kOsalyA rudantI Soka lAlasAH // Ram_2,18.16 //
   bhrātus te vadataḥ putra lakṣmaṇasya śrutaṃ tvayā /	BrAtuH te vadataH putra lakzmaNasya Srutam tvayA /
   yad atrānantaraṃ tat tvaṃ kuruṣva yadi rocate // Ram_2,18.17 //	yat atra anantaram tat tvam kuruzva yadi rocate // Ram_2,18.17 //
   na cādharmyaṃ vacaḥ śrutvā sapatnyā mama bhāṣitam /	na ca aDarmyam vacaH SrutvA sapatnyAH mama BAzitam /
   vihāya śokasaṃtaptāṃ gantum arhasi mām itaḥ // Ram_2,18.18 //	vihAya Soka saMtaptAm gantum arhasi mAm itas // Ram_2,18.18 //
   dharmajña yadi dharmiṣṭho dharmaṃ caritum icchasi /	Darma jQa yadi DarmizWaH Darmam caritum icCasi /
   śuśrūṣa mām ihasthas tvaṃ cara dharmam anuttamam // Ram_2,18.19 //	SuSrUza mAm ihasTaH tvam cara Darmam anuttamam // Ram_2,18.19 //
   śuśrūṣur jananīṃ putra svagṛhe niyato vasan /	SuSrUzuH jananIm putra sva gRhe niyataH vasan /
   pareṇa tapasā yuktaḥ kāśyapas tridivaṃ gataḥ // Ram_2,18.20 //	pareNa tapasA yuktaH kASyapaH tridivam gataH // Ram_2,18.20 //
   yathaiva rājā pūjyas te gauraveṇa tathā hy aham /	yaTA eva rAjA pUjyaH te gOraveNa taTA hi aham /
   tvāṃ nāham anujānāmi na gantavyam ito vanam // Ram_2,18.21 //	tvAm na aham anujAnAmi na gantavyam itas vanam // Ram_2,18.21 //
   tvadviyogān na me kāryaṃ jīvitena sukhena vā /	tvad viyogAt na me kAryam jIvitena suKena vA /
   tvayā saha mama śreyas tṛṇānām api bhakṣaṇam // Ram_2,18.22 //	tvayA saha mama SreyaH tRNAnAm api BakzaNam // Ram_2,18.22 //
   yadi tvaṃ yāsyasi vanaṃ tyaktvā māṃ śokalālasām /	yadi tvam yAsyasi vanam tyaktvA mAm Soka lAlasAm /
   ahaṃ prāyam ihāsiṣye na hi śakṣyāmi jīvitum // Ram_2,18.23 //	aham prAyam iha asizye na hi SakzyAmi jIvitum // Ram_2,18.23 //
   tatas tvaṃ prāpsyase putra nirayaṃ lokaviśrutam /	tatas tvam prApsyase putra nirayam loka viSrutam /
   brahmahatyām ivādharmāt samudraḥ saritāṃ patiḥ // Ram_2,18.24 //	brahmahatyAm iva aDarmAt samudraH saritAm patiH // Ram_2,18.24 //
   vilapantīṃ tathā dīnāṃ kausalyāṃ jananīṃ tataḥ /	vilapantIm taTA dInAm kOsalyAm jananIm tatas /
   uvāca rāmo dharmātmā vacanaṃ dharmasaṃhitam // Ram_2,18.25 //	uvAca rAmaH Darma AtmA vacanam Darma saMhitam // Ram_2,18.25 //
   nāsti śaktiḥ pitur vākyaṃ samatikramituṃ mama /	na asti SaktiH pituH vAkyam samatikramitum mama /
   prasādaye tvāṃ śirasā gantum icchāmy ahaṃ vanam // Ram_2,18.26 //	prasAdaye tvAm SirasA gantum icCAmi aham vanam // Ram_2,18.26 //
   ṛṣiṇā ca pitur vākyaṃ kurvatā vratacāriṇā /	RziNA ca pituH vAkyam kurvatA vrata cAriNA /
   gaur hatā jānatā dharmaṃ kaṇḍunāpi vipaścitā // Ram_2,18.27 //	gOH hatAH jAnatA Darmam kaNxunA api vipaScitAH // Ram_2,18.27 //
   asmākaṃ ca kule pūrvaṃ sagarasyājñayā pituḥ /	asmAkam ca kule pUrvam sagarasya AjQayA pituH /
   khanadbhiḥ sāgarair bhūtim avāptaḥ sumahān vadhaḥ // Ram_2,18.28 //	KanadBiH sAgarEH BUtim avAptaH su mahAn vaDaH // Ram_2,18.28 //
   jāmadagnyena rāmeṇa reṇukā jananī svayam /	jAmadagnyena rAmeNa reNukA jananI svayam /
   kṛttā paraśunāraṇye pitur vacanakāriṇā // Ram_2,18.29 //	kRttA paraSunA araNye pituH vacana kAriNA // Ram_2,18.29 //
   na khalv etan mayaikena kriyate pitṛśāsanam /	na Kalu etat mayA ekena kriyate pitR SAsanam /
   pūrvair ayam abhipreto gato mārgo 'nugamyate // Ram_2,18.30 //	pUrvEH ayam aBipretaH gataH mArgaH anugamyate // Ram_2,18.30 //
   tad etat tu mayā kāryaṃ kriyate bhuvi nānyathā /	tat etat tu mayA kAryam kriyate Buvi na anyaTA /
   pitur hi vacanaṃ kurvan na kaścin nāma hīyate // Ram_2,18.31 //	pituH hi vacanam kurvan na kaScid nAma hIyate // Ram_2,18.31 //
   tām evam uktvā jananīṃ lakṣmaṇaṃ punar abravīt /	tAm evam uktvA jananIm lakzmaNam punar abravIt /
   tava lakṣmaṇa jānāmi mayi sneham anuttamam /	tava lakzmaNa jAnAmi mayi sneham anuttamam /
   abhiprāyam avijñāya satyasya ca śamasya ca // Ram_2,18.32 //	aBiprAyam avijQAya satyasya ca Samasya ca // Ram_2,18.32 //
   dharmo hi paramo loke dharme satyaṃ pratiṣṭhitam /	DarmaH hi paramaH loke Darme satyam pratizWitam /
   dharmasaṃśritam etac ca pitur vacanam uttamam // Ram_2,18.33 //	Darma saMSritam etat ca pituH vacanam uttamam // Ram_2,18.33 //
   saṃśrutya ca pitur vākyaṃ mātur vā brāhmaṇasya vā /	saMSrutya ca pituH vAkyam mAtuH vA brAhmaNasya vA /
   na kartavyaṃ vṛthā vīra dharmam āśritya tiṣṭhatā // Ram_2,18.34 //	na kartavyam vRTA vIra Darmam ASritya tizWatA // Ram_2,18.34 //
   so 'haṃ na śakṣyāmi pitur niyogam ativartitum /	saH aham na SakzyAmi pituH niyogam ativartitum /
   pitur hi vacanād vīra kaikeyyāhaṃ pracoditaḥ // Ram_2,18.35 //	pituH hi vacanAt vIra kEkeyyA aham pracoditaH // Ram_2,18.35 //
   tad enāṃ visṛjānāryāṃ kṣatradharmāśritāṃ matim /	tat enAm visRja anAryAm kzatra Darma ASritAm matim /
   dharmam āśraya mā taikṣṇyaṃ madbuddhir anugamyatām // Ram_2,18.36 //	Darmam ASraya mA tEkzNyam mad budDiH anugamyatAm // Ram_2,18.36 //
   tam evam uktvā sauhārdād bhrātaraṃ lakṣmaṇāgrajaḥ /	tam evam uktvA sOhArdAt BrAtaram lakzmaNa agrajaH /
   uvāca bhūyaḥ kausalyāṃ prāñjaliḥ śirasānataḥ // Ram_2,18.37 //	uvAca BUyas kOsalyAm prAQjaliH SirasA AnataH // Ram_2,18.37 //
   anumanyasva māṃ devi gamiṣyantam ito vanam /	anumanyasva mAm devi gamizyantam itas vanam /
   śāpitāsi mama prāṇaiḥ kuru svastyayanāni me /	SApitA asi mama prANEH kuru svastyayanAni me /
   tīrṇapratijñaś ca vanāt punar eṣyāmy ahaṃ purīm // Ram_2,18.38 //	tIrNa pratijQaH ca vanAt punar ezyAmi aham purIm // Ram_2,18.38 //
   yaśo hy ahaṃ kevalarājyakāraṇān na pṛṣṭhataḥ kartum alaṃ mahodayam /	yaSaH hi aham kevala rAjya kAraNAt na pRzWatas kartum alam mahA udayam /
   adīrghakāle na tu devi jīvite vṛṇe 'varām adya mahīm adharmataḥ //	adIrGa kAle na tu devi jIvite vRNe avarAm adya mahIm aDarmataH //
   Ram_2,18.39 //	Ram_2,18.39 //
   prasādayan naravṛṣabhaḥ sa mātaraṃ parākramāj jigamiṣur eva daṇḍakān /	prasAdayan nara vRzaBaH sa mAtaram parAkramAt jigamizuH eva daNxakAn /
   athānujaṃ bhṛśam anuśāsya darśanaṃ cakāra tāṃ hṛdi jananīṃ pradakṣiṇam //	aTa anujam BRSam anuSAsya darSanam cakAra tAm hRdi jananIm pradakziNam //
   Ram_2,18.40 //	Ram_2,18.40 //
   atha taṃ vyathayā dīnaṃ saviśeṣam amarṣitam /	aTa tam vyaTayA dInam sa viSezam amarzitam /
   śvasantam iva nāgendraṃ roṣavisphāritekṣaṇam // Ram_2,19.1 //	Svasantam iva nAga indram roza visPArita IkzaNam // Ram_2,19.1 //
   āsādya rāmaḥ saumitriṃ suhṛdaṃ bhrātaraṃ priyam /	AsAdya rAmaH sOmitrim suhRdam BrAtaram priyam /
   uvācedaṃ sa dhairyeṇa dhārayan sattvam ātmavān // Ram_2,19.2 //	uvAca idam sa DEryeNa DArayan sattvam AtmavAn // Ram_2,19.2 //
   saumitre yo 'bhiṣekārthe mama sambhārasambhramaḥ /	sOmitre yaH aBizeka arTe mama samBAra samBramaH /
   abhiṣekanivṛttyarthe so 'stu sambhārasambhramaḥ // Ram_2,19.3 //	aBizeka nivRtti arTe saH astu samBAra samBramaH // Ram_2,19.3 //
   yasyā madabhiṣekārthaṃ mānasaṃ paritapyate /	yasyAH mad aBizeka arTam mAnasam paritapyate /
   mātā naḥ sā yathā na syāt saviśaṅkā tathā kuru // Ram_2,19.4 //	mAtA naH sA yaTA na syAt sa viSaFkA taTA kuru // Ram_2,19.4 //
   tasyāḥ śaṅkāmayaṃ duḥkhaṃ muhūrtam api notsahe /	tasyAH SaFkA mayam duHKam muhUrtam api na utsahe /
   manasi pratisaṃjātaṃ saumitre 'ham upekṣitum // Ram_2,19.5 //	manasi pratisaMjAtam sOmitre aham upekzitum // Ram_2,19.5 //
   na buddhipūrvaṃ nābuddhaṃ smarāmīha kadācana /	na budDi pUrvam na abudDam smarAmi iha kadAcana /
   mātṝṇāṃ vā pitur vāhaṃ kṛtam alpaṃ ca vipriyam // Ram_2,19.6 //	mAtLNAm vA pituH vA aham kRtam alpam ca vipriyam // Ram_2,19.6 //
   satyaḥ satyābhisaṃdhaś ca nityaṃ satyaparākramaḥ /	satyaH satya aBisaMDaH ca nityam satya parAkramaH /
   paralokabhayād bhīto nirbhayo 'stu pitā mama // Ram_2,19.7 //	para loka BayAt BItaH nirBayaH astu pitA mama // Ram_2,19.7 //
   tasyāpi hi bhaved asmin karmaṇy apratisaṃhṛte /	tasya api hi Bavet asmin karmaNi apratisaMhRte /
   satyaṃ neti manastāpas tasya tāpas tapec ca mām // Ram_2,19.8 //	satyam na iti manaH tApaH tasya tApaH tapet ca mAm // Ram_2,19.8 //
   abhiṣekavidhānaṃ tu tasmāt saṃhṛtya lakṣmaṇa /	aBizeka viDAnam tu tasmAt saMhRtya lakzmaNa /
   anvag evāham icchāmi vanaṃ gantum itaḥ punaḥ // Ram_2,19.9 //	anvak eva aham icCAmi vanam gantum itas punar // Ram_2,19.9 //
   mama pravrājanād adya kṛtakṛtyā nṛpātmajā /	mama pravrAjanAt adya kRtakRtyA nRpa AtmajA /
   sutaṃ bharatam avyagram abhiṣecayitā tataḥ // Ram_2,19.10 //	sutam Baratam avyagram aBizecayitA tatas // Ram_2,19.10 //
   mayi cīrājinadhare jaṭāmaṇḍaladhāriṇi /	mayi cIra ajina Dare jawA maNxala DAriNi /
   gate 'raṇyaṃ ca kaikeyyā bhaviṣyati manaḥsukham // Ram_2,19.11 //	gate araNyam ca kEkeyyA Bavizyati manaH suKam // Ram_2,19.11 //
   buddhiḥ praṇītā yeneyaṃ manaś ca susamāhitam /	budDiH praNItAH yena iyam manaH ca su samAhitam /
   tat tu nārhāmi saṃkleṣṭuṃ pravrajiṣyāmi māciram // Ram_2,19.12 //	tat tu na arhAmi saMklezwum pravrajizyAmi mAciram // Ram_2,19.12 //
   kṛtāntas tv eva saumitre draṣṭavyo matpravāsane /	kRtAntaH tu eva sOmitre drazwavyaH mad pravAsane /
   rājyasya ca vitīrṇasya punar eva nivartane // Ram_2,19.13 //	rAjyasya ca vitIrNasya punar eva nivartane // Ram_2,19.13 //
   kaikeyyāḥ pratipattir hi kathaṃ syān mama pīḍane /	kEkeyyAH pratipattiH hi kaTam syAt mama pIxane /
   yadi bhāvo na daivo 'yaṃ kṛtāntavihito bhavet // Ram_2,19.14 //	yadi BAvaH na dEvaH ayam kRtAnta vihitaH Bavet // Ram_2,19.14 //
   jānāsi hi yathā saumya na mātṛṣu mamāntaram /	jAnAsi hi yaTA sOmya na mAtRzu mama antaram /
   bhūtapūrvaṃ viśeṣo vā tasyā mayi sute 'pi vā // Ram_2,19.15 //	BUta pUrvam viSezaH vA tasyAH mayi sute api vA // Ram_2,19.15 //
   so 'bhiṣekanivṛttyarthaiḥ pravāsārthaiś ca durvacaiḥ /	saH aBizeka nivRtti arTEH pravAsa arTEH ca durvacEH /
   ugrair vākyair ahaṃ tasyā nānyad daivāt samarthaye // Ram_2,19.16 //	ugrEH vAkyEH aham tasyAH na anyat dEvAt samarTaye // Ram_2,19.16 //
   kathaṃ prakṛtisampannā rājaputrī tathāguṇā /	kaTam prakRti sampannA rAja putrI taTAguNAH /
   brūyāt sā prākṛteva strī matpīḍāṃ bhartṛsaṃnidhau // Ram_2,19.17 //	brUyAt sA prAkRtA iva strI mad pIxAm BartR saMniDO // Ram_2,19.17 //
   yad acintyaṃ tu tad daivaṃ bhūteṣv api na hanyate /	yat acintyam tu tat dEvam BUtezu api na hanyate /
   vyaktaṃ mayi ca tasyāṃ ca patito hi viparyayaḥ // Ram_2,19.18 //	vyaktam mayi ca tasyAm ca patitaH hi viparyayaH // Ram_2,19.18 //
   kaścid daivena saumitre yoddhum utsahate pumān /	kaScid dEvena sOmitre yodDum utsahate pumAn /
   yasya na grahaṇaṃ kiṃcit karmaṇo 'nyatra dṛśyate // Ram_2,19.19 //	yasya na grahaNam kiMcid karmaNaH anyatra dRSyate // Ram_2,19.19 //
   sukhaduḥkhe bhayakrodhau lābhālābhau bhavābhavau /	suKa duHKe Baya kroDO lABa alABO Bava aBavO /
   yasya kiṃcit tathā bhūtaṃ nanu daivasya karma tat // Ram_2,19.20 //	yasya kiMcid taTA BUtam nanu dEvasya karma tat // Ram_2,19.20 //
   vyāhate 'py abhiṣeke me paritāpo na vidyate /	vyAhate api aBizeke me paritApaH na vidyate /
   tasmād aparitāpaḥ saṃs tvam apy anuvidhāya mām /	tasmAt aparitApaH san tvam api anuviDAya mAm /
   pratisaṃhāraya kṣipram ābhiṣecanikīṃ kriyām // Ram_2,19.21 //	pratisaMhAraya kzipram ABizecanikIm kriyAm // Ram_2,19.21 //
   na lakṣmaṇāsmin mama rājyavighne mātā yavīyasy atiśaṅkanīyā /	na lakzmaNA asmin mama rAjya viGne mAtA yavIyasi atiSaFkanIyAH /
   daivābhipannā hi vadanty aniṣṭaṃ jānāsi daivaṃ ca tathā prabhāvam //	dEva aBipannAH hi vadanti anizwam jAnAsi dEvam ca taTA praBAvam //
   Ram_2,19.22 //	Ram_2,19.22 //
   iti bruvati rāme tu lakṣmaṇo 'dhaḥśirā muhuḥ /	iti bruvati rAme tu lakzmaNaH aDaHSirAH muhur /
   śrutvā madhyaṃ jagāmeva manasā duḥkhaharṣayoḥ // Ram_2,20.1 //	SrutvA maDyam jagAma iva manasA duHKa harzayoH // Ram_2,20.1 //
   tadā tu baddhvā bhrukuṭīṃ bhruvor madhye nararṣabhaḥ /	tadA tu badDvA BrukuwIm BruvoH maDye nara RzaBaH /
   niśaśvāsa mahāsarpo bilastha iva roṣitaḥ // Ram_2,20.2 //	niSaSvAsa mahA sarpaH bila sTaH iva rozitaH // Ram_2,20.2 //
   tasya duṣprativīkṣyaṃ tad bhrukuṭīsahitaṃ tadā /	tasya duzprativIkzyam tat BrukuwI sahitam tadA /
   babhau kruddhasya siṃhasya mukhasya sadṛśaṃ mukham // Ram_2,20.3 //	baBO krudDasya siMhasya muKasya sadRSam muKam // Ram_2,20.3 //
   agrahas taṃ vidhunvaṃs tu hastī hastam ivātmanaḥ /	agrahaH tam viDunvan tu hastI hastam iva AtmanaH /
   tiryag ūrdhvaṃ śarīre ca pātayitvā śirodharām // Ram_2,20.4 //	tiryak UrDvam SarIre ca pAtayitvA SiroDarAm // Ram_2,20.4 //
   agrākṣṇā vīkṣamāṇas tu tiryag bhrātaram abravīt /	agra akzNA vIkzamANaH tu tiryak BrAtaram abravIt /
   asthāne sambhramo yasya jāto vai sumahān ayam // Ram_2,20.5 //	asTAne samBramaH yasya jAtaH vE su mahAn ayam // Ram_2,20.5 //
   dharmadoṣaprasaṅgena lokasyānatiśaṅkayā /	Darma doza prasaFgena lokasya anati SaFkayA /
   kathaṃ hy etad asambhrāntas tvadvidho vaktum arhati // Ram_2,20.6 //	kaTam hi etat asamBrAntaH tvadviDaH vaktum arhati // Ram_2,20.6 //
   yathā daivam aśauṇḍīraṃ śauṇḍīraḥ kṣatriyarṣabhaḥ /	yaTA dEvam aSONxIram SONxIraH kzatriya RzaBaH /
   kiṃ nāma kṛpaṇaṃ daivam aśaktam abhiśaṃsasi // Ram_2,20.7 //	kim nAma kRpaNam dEvam aSaktam aBiSaMsasi // Ram_2,20.7 //
   pāpayos tu kathaṃ nāma tayoḥ śaṅkā na vidyate /	pApayoH tu kaTam nAma tayoH SaFkA na vidyate /
   santi dharmopadhāḥ ślakṣṇā dharmātman kiṃ na budhyase // Ram_2,20.8 //	santi Darma upaDAH SlakzNAH Darma Atman kim na buDyase // Ram_2,20.8 //
   lokavidviṣṭam ārabdhaṃ tvadanyasyābhiṣecanam /	loka vidvizwam ArabDam tvad anyasya aBizecanam /
   yeneyam āgatā dvaidhaṃ tava buddhir mahīpate /	yena iyam AgatA dvEDam tava budDiH mahIpate /
   sa hi dharmo mama dveṣyaḥ prasaṅgād yasya muhyasi // Ram_2,20.9 //	sa hi DarmaH mama dvezyaH prasaFgAt yasya muhyasi // Ram_2,20.9 //
   yady api pratipattis te daivī cāpi tayor matam /	yadi api pratipattiH te dEvI ca api tayoH matam /
   tathāpy upekṣaṇīyaṃ te na me tad api rocate // Ram_2,20.10 //	taTA api upekzaNIyam te na me tat api rocate // Ram_2,20.10 //
   viklavo vīryahīno yaḥ sa daivam anuvartate /	viklavaH vIrya hInaH yaH sa dEvam anuvartate /
   vīrāḥ saṃbhāvitātmāno na daivaṃ paryupāsate // Ram_2,20.11 //	vIrAH saMBAvita AtmAnaH na dEvam paryupAsate // Ram_2,20.11 //
   daivaṃ puruṣakāreṇa yaḥ samarthaḥ prabādhitum /	dEvam puruzakAreNa yaH samarTaH prabADitum /
   na daivena vipannārthaḥ puruṣaḥ so 'vasīdati // Ram_2,20.12 //	na dEvena vipanna arTaH puruzaH saH avasIdati // Ram_2,20.12 //
   drakṣyanti tv adya daivasya pauruṣaṃ puruṣasya ca /	drakzyanti tu adya dEvasya pOruzam puruzasya ca /
   daivamānuṣayor adya vyaktā vyaktir bhaviṣyati // Ram_2,20.13 //	dEva mAnuzayoH adya vyaktA vyaktiH Bavizyati // Ram_2,20.13 //
   adya matpauruṣahataṃ daivaṃ drakṣyanti vai janāḥ /	adya mad pOruza hatam dEvam drakzyanti vE janAH /
   yad daivād āhataṃ te 'dya dṛṣṭaṃ rājyābhiṣecanam // Ram_2,20.14 //	yat dEvAt Ahatam te adya dRzwam rAjya aBizecanam // Ram_2,20.14 //
   atyaṅkuśam ivoddāmaṃ gajaṃ madabaloddhatam /	atyaFkuSam iva uddAmam gajam mada bala udDatam /
   pradhāvitam ahaṃ daivaṃ pauruṣeṇa nivartaye // Ram_2,20.15 //	praDAvitam aham dEvam pOruzeNa nivartaye // Ram_2,20.15 //
   lokapālāḥ samastās te nādya rāmābhiṣecanam /	lokapAlAH samastAH te na adya rAma aBizecanam /
   na ca kṛtsnās trayo lokā vihanyuḥ kiṃ punaḥ pitā // Ram_2,20.16 //	na ca kRtsnAH trayaH lokAH vihanyuH kim punar pitA // Ram_2,20.16 //
   yair vivāsas tavāraṇye mitho rājan samarthitaḥ /	yEH vivAsaH tava araNye miTas rAjan samarTitaH /
   araṇye te vivatsyanti caturdaśa samās tathā // Ram_2,20.17 //	araNye te vivatsyanti caturdaSa samAH taTA // Ram_2,20.17 //
   ahaṃ tadāśāṃ chetsyāmi pitus tasyāś ca yā tava /	aham tad ASAm CetsyAmi pituH tasyAH ca yA tava /
   abhiṣekavighātena putrarājyāya vartate // Ram_2,20.18 //	aBizeka viGAtena putra rAjyAya vartate // Ram_2,20.18 //
   madbalena viruddhāya na syād daivabalaṃ tathā /	mad balena virudDAya na syAt dEva balam taTA /
   prabhaviṣyati duḥkhāya yathograṃ pauruṣaṃ mama // Ram_2,20.19 //	praBavizyati duHKAya yaTA ugram pOruzam mama // Ram_2,20.19 //
   ūrdhvaṃ varṣasahasrānte prajāpālyam anantaram /	UrDvam varza sahasra ante prajApAlyam anantaram /
   āryaputrāḥ kariṣyanti vanavāsaṃ gate tvayi // Ram_2,20.20 //	Arya putrAH karizyanti vana vAsam gate tvayi // Ram_2,20.20 //
   pūrvarājarṣivṛttyā hi vanavāso vidhīyate /	pUrva rAja rzi vRttyA hi vana vAsaH viDIyate /
   prajā nikṣipya putreṣu putravat paripālane // Ram_2,20.21 //	prajAH nikzipya putrezu putra vat paripAlane // Ram_2,20.21 //
   sa ced rājany anekāgre rājyavibhramaśaṅkayā /	sa ced rAjani anekAgre rAjya viBrama SaFkayA /
   naivam icchasi dharmātman rājyaṃ rāma tvam ātmani // Ram_2,20.22 //	na evam icCasi Darma Atman rAjyam rAma tvam Atmani // Ram_2,20.22 //
   pratijāne ca te vīra mā bhūvaṃ vīralokabhāk /	pratijAne ca te vIra mA BUvam vIra loka BAj /
   rājyaṃ ca tava rakṣeyam ahaṃ veleva sāgaram // Ram_2,20.23 //	rAjyam ca tava rakzeyam aham velA iva sAgaram // Ram_2,20.23 //
   maṅgalair abhiṣiñcasva tatra tvaṃ vyāpṛto bhava /	maFgalEH aBiziQcasva tatra tvam vyApRtaH Bava /
   aham eko mahīpālān alaṃ vārayituṃ balāt // Ram_2,20.24 //	aham ekaH mahIpAlAn alam vArayitum balAt // Ram_2,20.24 //
   na śobhārthāv imau bāhū na dhanur bhūṣaṇāya me /	na SoBA arTO imO bAhU na DanuH BUzaNAya me /
   nāsirābandhanārthāya na śarāḥ stambhahetavaḥ // Ram_2,20.25 //	na asirA banDana arTAya na SarAH stamBa hetavaH // Ram_2,20.25 //
   amitradamanārthaṃ me sarvam etac catuṣṭayam /	amitra damana arTam me sarvam etat catuzwayam /
   na cāhaṃ kāmaye 'tyarthaṃ yaḥ syāc chatrur mato mama // Ram_2,20.26 //	na ca aham kAmaye atyarTam yaH syAt SatruH mataH mama // Ram_2,20.26 //
   asinā tīkṣṇadhāreṇa vidyuccalitavarcasā /	asinA tIkzNa DAreNa vidyut calita varcasA /
   pragṛhītena vai śatruṃ vajriṇaṃ vā na kalpaye // Ram_2,20.27 //	pragRhItena vE Satrum vajriNam vA na kalpaye // Ram_2,20.27 //
   khaḍganiṣpeṣaniṣpiṣṭair gahanā duścarā ca me /	Kaxga nizpeza nizpizwEH gahanA duScarA ca me /
   hastyaśvanarahastoru  śirobhir bhavitā mahī // Ram_2,20.28 //	hasti aSva nara hasta uru SiroBiH BavitA mahI // Ram_2,20.28 //
   khaḍgadhārā hatā me 'dya dīpyamānā ivādrayaḥ /	Kaxga DArAH hatAH me adya dIpyamAnAH iva adrayaH /
   patiṣyanti dvipā bhūmau meghā iva savidyutaḥ // Ram_2,20.29 //	patizyanti dvipAH BUmO meGAH iva sa vidyutaH // Ram_2,20.29 //
   baddhagodhāṅgulitrāṇe pragṛhītaśarāsane /	badDa goDA aFguli trANe pragRhIta SarAsane /
   kathaṃ puruṣamānī syāt puruṣāṇāṃ mayi sthite // Ram_2,20.30 //	kaTam puruza mAnI syAt puruzANAm mayi sTite // Ram_2,20.30 //
   bahubhiś caikam atyasyann ekena ca bahūñ janān /	bahuBiH ca ekam atyasyan ekena ca bahUn janAn /
   viniyokṣyāmy ahaṃ bāṇān nṛvājigajamarmasu // Ram_2,20.31 //	viniyokzyAmi aham bANAn nR vAji gaja marmasu // Ram_2,20.31 //
   adya me 'straprabhāvasya prabhāvaḥ prabhaviṣyati /	adya me astra praBAvasya praBAvaH praBavizyati /
   rājñaś cāprabhutāṃ kartuṃ prabhutvaṃ ca tava prabho // Ram_2,20.32 //	rAjQaH ca apraBu tAm kartum praBu tvam ca tava praBo // Ram_2,20.32 //
   adya candanasārasya keyūrāmokṣaṇasya ca /	adya candana sArasya keyUra AmokzaNasya ca /
   vasūnāṃ ca vimokṣasya suhṛdāṃ pālanasya ca // Ram_2,20.33 //	vasUnAm ca vimokzasya suhRdAm pAlanasya ca // Ram_2,20.33 //
   anurūpāv imau bāhū rāma karma kariṣyataḥ /	anurUpO imO bAhU rAma karma karizyataH /
   abhiṣecanavighnasya kartṝṇāṃ te nivāraṇe // Ram_2,20.34 //	aBizecana viGnasya kartLNAm te nivAraNe // Ram_2,20.34 //
   bravīhi ko 'dyaiva mayā viyujyatāṃ tavāsuhṛt prāṇayaśaḥ suhṛjjanaiḥ /	bravIhi kaH adya eva mayA viyujyatAm tava asuhRt prANa yaSaH suhRd janEH /
   yathā taveyaṃ vasudhā vaśe bhavet tathaiva māṃ śādhi tavāsmi kiṃkaraḥ //	yaTA tava iyam vasuDA vaSe Bavet taTA eva mAm SADi tava asmi kiMkaraH //
   Ram_2,20.35 //	Ram_2,20.35 //
   vimṛjya bāṣpaṃ parisāntvya cāsakṛt sa lakṣmaṇaṃ rāghavavaṃśavardhanaḥ /	vimRjya bAzpam parisAntvya ca asakRt sa lakzmaNam rAGava vaMSa varDanaH /
   uvāca pitrye vacane vyavasthitaṃ nibodha mām eṣa hi saumya satpathaḥ //	uvAca pitrye vacane vyavasTitam niboDa mAm eza hi sOmya sat paTaH //
   Ram_2,20.36 //	Ram_2,20.36 //
   taṃ samīkṣya tv avahitaṃ pitur nirdeśapālane /	tam samIkzya tu avahitam pituH nirdeSa pAlane /
   kausalyā bāṣpasaṃruddhā vaco dharmiṣṭham abravīt // Ram_2,21.1 //	kOsalyA bAzpa saMrudDAH vacaH DarmizWam abravIt // Ram_2,21.1 //
   adṛṣṭaduḥkho dharmātmā sarvabhūtapriyaṃvadaḥ /	adRzwa duHKaH Darma AtmA sarva BUta priyaMvadaH /
   mayi jāto daśarathāt katham uñchena vartayet // Ram_2,21.2 //	mayi jAtaH daSaraTAt kaTam uQCena vartayet // Ram_2,21.2 //
   yasya bhṛtyāś ca dāsāś ca mṛṣṭāny annāni bhuñjate /	yasya BRtyAH ca dAsAH ca mRzwAni annAni BuQjate /
   kathaṃ sa bhokṣyate nātho vane mūlaphalāny ayam // Ram_2,21.3 //	kaTam sa Bokzyate nATaH vane mUla PalAni ayam // Ram_2,21.3 //
   ka etacchraddadhecchrutvā kasya vā na bhaved bhayam /	kaH etat SraddaDet SrutvA kasya vA na Bavet Bayam /
   guṇavān dayito rājño rāghavo yad vivāsyate // Ram_2,21.4 //	guNavAn dayitaH rAjQaH rAGavaH yat vivAsyate // Ram_2,21.4 //
   tvayā vihīnām iha māṃ śokāgnir atulo mahān /	tvayA vihInAm iha mAm Soka agniH atulaH mahAn /
   pradhakṣyati yathā kakṣaṃ citrabhānur himātyaye // Ram_2,21.5 //	praDakzyati yaTA kakzam citraBAnuH hima atyaye // Ram_2,21.5 //
   kathaṃ hi dhenuḥ svaṃ vatsaṃ gacchantaṃ nānugacchati /	kaTam hi DenuH svam vatsam gacCantam na anugacCati /
   ahaṃ tvānugamiṣyāmi yatra putra gamiṣyasi // Ram_2,21.6 //	aham tvA anugamizyAmi yatra putra gamizyasi // Ram_2,21.6 //
   tathā nigaditaṃ mātrā tad vākyaṃ puruṣarṣabhaḥ /	taTA nigaditam mAtrA tat vAkyam puruza RzaBaH /
   śrutvā rāmo 'bravīd vākyaṃ mātaraṃ bhṛśaduḥkhitām // Ram_2,21.7 //	SrutvA rAmaH abravIt vAkyam mAtaram BRSa duHKitAm // Ram_2,21.7 //
   kaikeyyā vañcito rājā mayi cāraṇyam āśrite /	kEkeyyAH vaQcitaH rAjA mayi ca araNyam ASrite /
   bhavatyā ca parityakto na nūnaṃ vartayiṣyati // Ram_2,21.8 //	BavatyA ca parityaktaH na nUnam vartayizyati // Ram_2,21.8 //
   bhartuḥ kila parityāgo nṛśaṃsaḥ kevalaṃ striyāḥ /	BartuH kila parityAgaH nRSaMsaH kevalam striyAH /
   sa bhavatyā na kartavyo manasāpi vigarhitaḥ // Ram_2,21.9 //	sa BavatyA na kartavyaH manasA api vigarhitaH // Ram_2,21.9 //
   yāvaj jīvati kākutsthaḥ pitā me jagatīpatiḥ /	yAvat jIvati kAkutsTaH pitA me jagatIpatiH /
   śuśrūṣā kriyatāṃ tāvat sa hi dharmaḥ sanātanaḥ // Ram_2,21.10 //	SuSrUzA kriyatAm tAvat sa hi DarmaH sanAtanaH // Ram_2,21.10 //
   evam uktā tu rāmeṇa kausalyā śubhadarśanā /	evam uktA tu rAmeNa kOsalyA SuBa darSanA /
   tathety uvāca suprītā rāmam akliṣṭakāriṇam // Ram_2,21.11 //	taTA iti uvAca su prItAH rAmam aklizwa kAriNam // Ram_2,21.11 //
   evam uktas tu vacanaṃ rāmo dharmabhṛtāṃ varaḥ /	evam uktaH tu vacanam rAmaH Darma BRtAm varaH /
   bhūyas tām abravīd vākyaṃ mātaraṃ bhṛśaduḥkhitām // Ram_2,21.12 //	BUyas tAm abravIt vAkyam mAtaram BRSa duHKitAm // Ram_2,21.12 //
   mayā caiva bhavatyā ca kartavyaṃ vacanaṃ pituḥ /	mayA ca eva BavatyA ca kartavyam vacanam pituH /
   rājā bhartā guruḥ śreṣṭhaḥ sarveṣām īśvaraḥ prabhuḥ // Ram_2,21.13 //	rAjA BartA guruH SrezWaH sarvezAm ISvaraH praBuH // Ram_2,21.13 //
   imāni tu mahāraṇye vihṛtya nava pañca ca /	imAni tu mahA araNye vihRtya nava paQca ca /
   varṣāṇi paramaprītaḥ sthāsyāmi vacane tava // Ram_2,21.14 //	varzANi parama prItaH sTAsyAmi vacane tava // Ram_2,21.14 //
   evam uktā priyaṃ putraṃ bāṣpapūrṇānanā tadā /	evam uktA priyam putram bAzpa pUrNa AnanA tadA /
   uvāca paramārtā tu kausalyā putravatsalā // Ram_2,21.15 //	uvAca parama ArtA tu kOsalyA putra vatsalAH // Ram_2,21.15 //
   āsāṃ rāma sapatnīnāṃ vastuṃ madhye na me kṣamam /	AsAm rAma sapatnInAm vastum maDye na me kzamam /
   naya mām api kākutstha vanaṃ vanyāṃ mṛgīṃ yathā /	naya mAm api kAkutsTa vanam vanyAm mRgIm yaTA /
   yadi te gamane buddhiḥ kṛtā pitur apekṣayā // Ram_2,21.16 //	yadi te gamane budDiH kRtA pituH apekzayA // Ram_2,21.16 //
   tāṃ tathā rudatīṃ rāmo rudan vacanam abravīt /	tAm taTA rudatIm rAmaH rudan vacanam abravIt /
   jīvantyā hi striyā bhartā daivataṃ prabhur eva ca /	jIvantyAH hi striyAH BartA dEvatam praBuH eva ca /
   bhavatyā mama caivādya rājā prabhavati prabhuḥ // Ram_2,21.17 //	BavatyA mama ca eva adya rAjA praBavati praBuH // Ram_2,21.17 //
   bharataś cāpi dharmātmā sarvabhūtapriyaṃvadaḥ /	BarataH ca api Darma AtmA sarva BUta priyaMvadaH /
   bhavatīm anuvarteta sa hi dharmarataḥ sadā // Ram_2,21.18 //	BavatIm anuvarteta sa hi Darma rataH sadA // Ram_2,21.18 //
   yathā mayi tu niṣkrānte putraśokena pārthivaḥ /	yaTA mayi tu nizkrAnte putra Sokena pArTivaH /
   śramaṃ nāvāpnuyāt kiṃcid apramattā tathā kuru // Ram_2,21.19 //	Sramam na avApnuyAt kiMcid apramattA taTA kuru // Ram_2,21.19 //
   vratopavāsaniratā yā nārī paramottamā /	vrata upavAsa niratA yA nArI parama uttamA /
   bhartāraṃ nānuvarteta sā ca pāpagatir bhavet // Ram_2,21.20 //	BartAram na anuvarteta sA ca pApa gatiH Bavet // Ram_2,21.20 //
   śuśrūṣām eva kurvīta bhartuḥ priyahite ratā /	SuSrUzAm eva kurvIta BartuH priya hite ratA /
   eṣa dharmaḥ purā dṛṣṭo loke vede śrutaḥ smṛtaḥ // Ram_2,21.21 //	eza DarmaH purA dRzwaH loke vede SrutaH smRtaH // Ram_2,21.21 //
   pūjyās te matkṛte devi brāhmaṇāś caiva suvratāḥ /	pUjyAH te mad kRte devi brAhmaNAH ca eva suvratAH /
   evaṃ kālaṃ pratīkṣasva mamāgamanakāṅkṣiṇī // Ram_2,21.22 //	evam kAlam pratIkzasva mama Agamana kAFkziNI // Ram_2,21.22 //
   prāpsyase paramaṃ kāmaṃ mayi pratyāgate sati /	prApsyase paramam kAmam mayi pratyAgate sati /
   yadi dharmabhṛtāṃ śreṣṭho dhārayiṣyati jīvitam // Ram_2,21.23 //	yadi Darma BRtAm SrezWaH DArayizyati jIvitam // Ram_2,21.23 //
   evam uktā tu rāmeṇa bāṣpaparyākulekṣaṇā /	evam uktA tu rAmeNa bAzpa paryAkula IkzaNAH /
   kausalyā putraśokārtā rāmaṃ vacanam abravīt /	kOsalyA putra Soka ArtA rAmam vacanam abravIt /
   gaccha putra tvam ekāgro bhadraṃ te 'stu sadā vibho // Ram_2,21.24 //	gacCa putra tvam ekAgraH Badram te astu sadA viBo // Ram_2,21.24 //
   tathā hi rāmaṃ vanavāsaniścitaṃ samīkṣya devī parameṇa cetasā /	taTA hi rAmam vana vAsa niScitam samIkzya devI parameNa cetasA /
   uvāca rāmaṃ śubhalakṣaṇaṃ vaco babhūva ca svastyayanābhikāṅkṣiṇī //	uvAca rAmam SuBa lakzaNam vacaH baBUva ca svastyayana aBikAFkziNI //
   Ram_2,21.25 //	Ram_2,21.25 //
   sāpanīya tam āyāsam upaspṛśya jalaṃ śuci /	sA apanIya tam AyAsam upaspRSya jalam Suci /
   cakāra mātā rāmasya maṅgalāni manasvinī // Ram_2,22.1 //	cakAra mAtA rAmasya maFgalAni manasvinI // Ram_2,22.1 //
   svasti sādhyāś ca viśve ca marutaś ca maharṣayaḥ /	svasti sADyAH ca viSve ca marutaH ca mahA RzayaH /
   svasti dhātā vidhātā ca svasti pūṣā bhago 'ryamā // Ram_2,22.2 //	svasti DAtA viDAtA ca svasti pUzA BagaH aryamA // Ram_2,22.2 //
   ṛtavaś caiva pakṣāś ca māsāḥ saṃvatsarāḥ kṣapāḥ /	RtavaH ca eva pakzAH ca mAsAH saMvatsarAH kzapAH /
   dināni ca muhūrtāś ca svasti kurvantu te sadā // Ram_2,22.3 //	dinAni ca muhUrtAH ca svasti kurvantu te sadA // Ram_2,22.3 //
   smṛtir dhṛtiś ca dharmaś ca pāntu tvāṃ putra sarvataḥ /	smRtiH DRtiH ca DarmaH ca pAntu tvAm putra sarvatas /
   skandaś ca bhagavān devaḥ somaś ca sabṛhaspatiḥ // Ram_2,22.4 //	skandaH ca BagavAn devaH somaH ca sa bRhaspatiH // Ram_2,22.4 //
   saptarṣayo nāradaś ca te tvāṃ rakṣantu sarvataḥ /	saptarzayaH nAradaH ca te tvAm rakzantu sarvatas /
   nakṣatrāṇi ca sarvāṇi grahāś ca sahadevatāḥ /	nakzatrANi ca sarvANi grahAH ca sahadevatAH /
   mahāvanāni carato muniveṣasya dhīmataḥ // Ram_2,22.5 //	mahA vanAni carataH muni vezasya DImataH // Ram_2,22.5 //
   plavagā vṛścikā daṃśā maśakāś caiva kānane /	plavagAH vRScikAH daMSAH maSakAH ca eva kAnane /
   sarīsṛpāś ca kīṭāś ca mā bhūvan gahane tava // Ram_2,22.6 //	sarIsRpAH ca kIwAH ca mA BUvan gahane tava // Ram_2,22.6 //
   mahādvipāś ca siṃhāś ca vyāghrā ṛkṣāś ca daṃṣṭriṇaḥ /	mahA dvipAH ca siMhAH ca vyAGrAH RkzAH ca daMzwriNaH /
   mahiṣāḥ śṛṅgiṇo raudrā na te druhyantu putraka // Ram_2,22.7 //	mahizAH SRFgiNaH rOdrAH na te druhyantu putrakaH // Ram_2,22.7 //
   nṛmāṃsabhojanā raudrā ye cānye sattvajātayaḥ /	nR mAMsa BojanAH rOdrAH ye ca anye sattva jAtayaH /
   mā ca tvāṃ hiṃsiṣuḥ putra mayā sampūjitās tv iha // Ram_2,22.8 //	mA ca tvAm hiMsizuH putra mayA sampUjitAH tu iha // Ram_2,22.8 //
   āgamās te śivāḥ santu sidhyantu ca parākramāḥ /	AgamAH te SivAH santu siDyantu ca parAkramAH /
   sarvasampattayo rāma svastimān gaccha putraka // Ram_2,22.9 //	sarva sampattayaH rAma svastimAn gacCa putraka // Ram_2,22.9 //
   svasti te 'stv āntarikṣebhyaḥ pārthivebhyaḥ punaḥ punaḥ /	svasti te astu AntarikzeByaH pArTiveByaH punar punar /
   sarvebhyaś caiva devebhyo ye ca te paripanthinaḥ // Ram_2,22.10 //	sarveByaH ca eva deveByaH ye ca te paripanTinaH // Ram_2,22.10 //
   sarvalokaprabhur brahmā bhūtabhartā tatharṣayaḥ /	sarva loka praBuH brahmA BUta BartA taTA RzayaH /
   ye ca śeṣāḥ surās te tvāṃ rakṣantu vanavāsinam // Ram_2,22.11 //	ye ca SezAH surAH te tvAm rakzantu vana vAsinam // Ram_2,22.11 //
   iti mālyaiḥ suragaṇān gandhaiś cāpi yaśasvinī /	iti mAlyEH sura gaNAn ganDEH ca api yaSasvinI /
   stutibhiś cānurūpābhir ānarcāyatalocanā // Ram_2,22.12 //	stutiBiH ca anurUpABiH AnarcA Ayata locanAH // Ram_2,22.12 //
   yan maṅgalaṃ sahasrākṣe sarvadevanamaskṛte /	yat maFgalam sahasrAkze sarva deva namaskRte /
   vṛtranāśe samabhavat tat te bhavatu maṅgalam // Ram_2,22.13 //	vRtra nASe samaBavat tat te Bavatu maFgalam // Ram_2,22.13 //
   yan maṅgalaṃ suparṇasya vinatākalpayat purā /	yat maFgalam suparNasya vinatA akalpayat purA /
   amṛtaṃ prārthayānasya tat te bhavatu maṅgalam // Ram_2,22.14 //	amRtam prArTayAnasya tat te Bavatu maFgalam // Ram_2,22.14 //
   oṣadhīṃ cāpi siddhārthāṃ viśalyakaraṇīṃ śubhām /	ozaDIm ca api sidDArTAm viSalya karaNIm SuBAm /
   cakāra rakṣāṃ kausalyā mantrair abhijajāpa ca // Ram_2,22.15 //	cakAra rakzAm kOsalyA mantrEH aBijajApa ca // Ram_2,22.15 //
   ānamya mūrdhni cāghrāya pariṣvajya yaśasvinī /	Anamya mUrDni ca AGrAya parizvajya yaSasvinI /
   avadat putra siddhārtho gaccha rāma yathāsukham // Ram_2,22.16 //	avadat putra sidDArTaH gacCa rAma yaTAsuKam // Ram_2,22.16 //
   arogaṃ sarvasiddhārtham ayodhyāṃ punar āgatam /	arogam sarva sidDArTam ayoDyAm punar Agatam /
   paśyāmi tvāṃ sukhaṃ vatsa susthitaṃ rājaveśmani // Ram_2,22.17 //	paSyAmi tvAm suKam vatsa su sTitam rAja veSmani // Ram_2,22.17 //
   mayārcitā devagaṇāḥ śivādayo maharṣayo bhūtamahāsuroragāḥ /	mayA arcitAH deva gaNAH Siva AdayaH mahA RzayaH BUta mahA asura uragAH /
   abhiprayātasya vanaṃ cirāya te hitāni kāṅkṣantu diśaś ca rāghava //	aBiprayAtasya vanam cirAya te hitAni kAFkzantu diSaH ca rAGavaH //
   Ram_2,22.18 //	Ram_2,22.18 //
   itīva cāśrupratipūrṇalocanā samāpya ca svastyayanaṃ yathāvidhi /	iti iva ca aSru pratipUrNa locanA samApya ca svastyayanam yaTAviDi /
   pradakṣiṇaṃ caiva cakāra rāghavaṃ punaḥ punaś cāpi nipīḍya sasvaje //	pradakziNam ca eva cakAra rAGavam punar punar ca api nipIxya sasvaje //
   Ram_2,22.19 //	Ram_2,22.19 //
   tathā tu devyā sa kṛtapradakṣiṇo nipīḍya mātuś caraṇau punaḥ punaḥ /	taTA tu devyA sa kRta pradakziNaH nipIxya mAtuH caraNO punar punar /
   jagāma sītānilayaṃ mahāyaśāḥ sa rāghavaḥ prajvalitaḥ svayā śriyā //	jagAma sItA nilayam mahA yaSAH sa rAGavaH prajvalitaH svayA SriyA //
   Ram_2,22.20 //	Ram_2,22.20 //
   abhivādya tu kausalyāṃ rāmaḥ samprasthito vanam /	aBivAdya tu kOsalyAm rAmaH samprasTitaH vanam /
   kṛtasvastyayano mātrā dharmiṣṭhe vartmani sthitaḥ // Ram_2,23.1 //	kRta svastyayanaH mAtrA DarmizWe vartmani sTitaH // Ram_2,23.1 //
   virājayan rājasuto rājamārgaṃ narair vṛtam /	virAjayan rAja sutaH rAjamArgam narEH vRtam /
   hṛdayāny āmamantheva janasya guṇavattayā // Ram_2,23.2 //	hRdayAni AmamanTA iva janasya guNavat tayA // Ram_2,23.2 //
   vaidehī cāpi tat sarvaṃ na śuśrāva tapasvinī /	vEdehI ca api tat sarvam na SuSrAva tapasvinI /
   tad eva hṛdi tasyāś ca yauvarājyābhiṣecanam // Ram_2,23.3 //	tat eva hRdi tasyAH ca yOvarAjya aBizecanam // Ram_2,23.3 //
   devakāryaṃ sma sā kṛtvā kṛtajñā hṛṣṭacetanā /	deva kAryam sma sA kRtvA kRtajQA hRzwa cetanA /
   abhijñā rājadharmāṇāṃ rājaputraṃ pratīkṣate // Ram_2,23.4 //	aBijQA rAja DarmANAm rAja putram pratIkzate // Ram_2,23.4 //
   praviveśātha rāmas tu svaveśma suvibhūṣitam /	praviveSa aTa rAmaH tu sva veSma su viBUzitam /
   prahṛṣṭajanasampūrṇaṃ hriyā kiṃcid avāṅmukhaḥ // Ram_2,23.5 //	prahRzwa jana sampUrNam hriyA kiMcid avAFmuKaH // Ram_2,23.5 //
   atha sītā samutpatya vepamānā ca taṃ patim /	aTa sItA samutpatya vepamAnA ca tam patim /
   apaśyac chokasaṃtaptaṃ cintāvyākulitendriyam // Ram_2,23.6 //	apaSyat Soka saMtaptam cintA vyAkulita indriyam // Ram_2,23.6 //
   vivarṇavadanaṃ dṛṣṭvā taṃ prasvinnam amarṣaṇam /	vivarNa vadanam dRzwvA tam prasvinnam amarzaNam /
   āha duḥkhābhisaṃtaptā kim idānīm idaṃ prabho // Ram_2,23.7 //	Aha duHKa aBisaMtaptA kim idAnIm idam praBo // Ram_2,23.7 //
   adya bārhaspataḥ śrīmān yuktaḥ puṣyo na rāghava /	adya bArhaspataH SrImAn yuktaH puzyaH na rAGava /
   procyate brāhmaṇaiḥ prājñaiḥ kena tvam asi durmanāḥ // Ram_2,23.8 //	procyate brAhmaNEH prAjQEH kena tvam asi durmanAH // Ram_2,23.8 //
   na te śataśalākena jalaphenanibhena ca /	na te Sata SalAkena jala Pena niBena ca /
   āvṛtaṃ vadanaṃ valgu chattreṇābhivirājate // Ram_2,23.9 //	AvRtam vadanam valgu CattreNa aBivirAjate // Ram_2,23.9 //
   vyajanābhyāṃ ca mukhyābhyāṃ śatapattranibhekṣaṇam /	vyajanAByAm ca muKyAByAm Satapattra niBa IkzaNam /
   candrahaṃsaprakāśābhyāṃ vījyate na tavānanam // Ram_2,23.10 //	candra haMsa prakASAByAm vIjyate na tava Ananam // Ram_2,23.10 //
   vāgmino bandinaś cāpi prahṛṣṭās tvāṃ nararṣabha /	vAgminaH bandinaH ca api prahRzwAH tvAm nara RzaBa /
   stuvanto nādya dṛśyante maṅgalaiḥ sūtamāgadhāḥ // Ram_2,23.11 //	stuvantaH na adya dRSyante maFgalEH sUta mAgaDAH // Ram_2,23.11 //
   na te kṣaudraṃ ca dadhi ca brāhmaṇā vedapāragāḥ /	na te kzOdram ca daDi ca brAhmaNAH vedapAragAH /
   mūrdhni mūrdhāvasiktasya dadhati sma vidhānataḥ // Ram_2,23.12 //	mUrDni mUrDa avasiktasya daDati sma viDAnataH // Ram_2,23.12 //
   na tvāṃ prakṛtayaḥ sarvā śreṇīmukhyāś ca bhūṣitāḥ /	na tvAm prakRtayaH sarvA SreNI muKyAH ca BUzitAH /
   anuvrajitum icchanti paurajānapadās tathā // Ram_2,23.13 //	anuvrajitum icCanti pOra jAnapadAH taTA // Ram_2,23.13 //
   caturbhir vegasampannair hayaiḥ kāñcanabhūṣaṇaiḥ /	caturBiH vega sampannEH hayEH kAQcana BUzaNEH /
   mukhyaḥ puṣyaratho yuktaḥ kiṃ na gacchati te 'grataḥ // Ram_2,23.14 //	muKyaH puzya raTaH yuktaH kim na gacCati te agratas // Ram_2,23.14 //
   na hastī cāgrataḥ śrīmāṃs tava lakṣaṇapūjitaḥ /	na hastI ca agratas SrImAn tava lakzaNa pUjitaH /
   prayāṇe lakṣyate vīra kṛṣṇameghagiriprabhaḥ // Ram_2,23.15 //	prayANe lakzyate vIra kRzNa meGa giri praBaH // Ram_2,23.15 //
   na ca kāñcanacitraṃ te paśyāmi priyadarśana /	na ca kAQcana citram te paSyAmi priya darSana /
   bhadrāsanaṃ puraskṛtya yāntaṃ vīrapuraḥsaram // Ram_2,23.16 //	BadrAsanam puraskRtya yAntam vIra puraHsaram // Ram_2,23.16 //
   abhiṣeko yadā sajjaḥ kim idānīm idaṃ tava /	aBizekaH yadA sajjaH kim idAnIm idam tava /
   apūrvo mukhavarṇaś ca na praharṣaś ca lakṣyate // Ram_2,23.17 //	apUrvaH muKa varNaH ca na praharzaH ca lakzyate // Ram_2,23.17 //
   itīva vilapantīṃ tāṃ provāca raghunandanaḥ /	iti iva vilapantIm tAm provAca raGunandanaH /
   sīte tatrabhavāṃs tātaḥ pravrājayati māṃ vanam // Ram_2,23.18 //	sIte tatraBavAn tAtaH pravrAjayati mAm vanam // Ram_2,23.18 //
   kule mahati sambhūte dharmajñe dharmacāriṇi /	kule mahati samBUte Darma jQe Darma cAriNi /
   śṛṇu jānaki yenedaṃ krameṇābhyāgataṃ mama // Ram_2,23.19 //	SRNu jAnaki yena idam krameNa aByAgatam mama // Ram_2,23.19 //
   rājñā satyapratijñena pitrā daśarathena me /	rAjQA satya pratijQena pitrA daSaraTena me /
   kaikeyyai prītamanasā purā dattau mahāvarau // Ram_2,23.20 //	kEkeyyE prIta manasA purA dattO mahA varO // Ram_2,23.20 //
   tayādya mama sajje 'sminn abhiṣeke nṛpodyate /	tayA adya mama sajje asmin aBizeke nRpa udyate /
   pracoditaḥ sa samayo dharmeṇa pratinirjitaḥ // Ram_2,23.21 //	pracoditaH sa samayaH DarmeNa pratinirjitaH // Ram_2,23.21 //
   caturdaśa hi varṣāṇi vastavyaṃ daṇḍake mayā /	caturdaSa hi varzANi vastavyam daNxake mayA /
   pitrā me bharataś cāpi yauvarājye niyojitaḥ /	pitrA me BarataH ca api yOvarAjye niyojitaH /
   so 'haṃ tvām āgato draṣṭuṃ prasthito vijanaṃ vanam // Ram_2,23.22 //	saH aham tvAm AgataH drazwum prasTitaH vijanam vanam // Ram_2,23.22 //
   bharatasya samīpe te nāhaṃ kathyaḥ kadācana /	Baratasya samIpe te na aham kaTyaH kadAcana /
   ṛddhiyuktā hi puruṣā na sahante parastavam /	RdDi yuktAH hi puruzAH na sahante para stavam /
   tasmān na te guṇāḥ kathyā bharatasyāgrato mama // Ram_2,23.23 //	tasmAt na te guNAH kaTyA Baratasya agratas mama // Ram_2,23.23 //
   nāpi tvaṃ tena bhartavyā viśeṣeṇa kadācana /	na api tvam tena BartavyA viSezeNa kadAcana /
   anukūlatayā śakyaṃ samīpe tasya vartitum // Ram_2,23.24 //	anukUla tayA Sakyam samIpe tasya vartitum // Ram_2,23.24 //
   ahaṃ cāpi pratijñāṃ tāṃ guroḥ samanupālayan /	aham ca api pratijQAm tAm guroH samanupAlayan /
   vanam adyaiva yāsyāmi sthirā bhava manasvini // Ram_2,23.25 //	vanam adya eva yAsyAmi sTirA Bava manasvini // Ram_2,23.25 //
   yāte ca mayi kalyāṇi vanaṃ muniniṣevitam /	yAte ca mayi kalyANi vanam muni nizevitam /
   vratopavāsaratayā bhavitavyaṃ tvayānaghe // Ram_2,23.26 //	vrata upavAsa ratayA Bavitavyam tvayA anaGe // Ram_2,23.26 //
   kālyam utthāya devānāṃ kṛtvā pūjāṃ yathāvidhi /	kAlyam utTAya devAnAm kRtvA pUjAm yaTAviDi /
   vanditavyo daśarathaḥ pitā mama nareśvaraḥ // Ram_2,23.27 //	vanditavyaH daSaraTaH pitA mama nareSvaraH // Ram_2,23.27 //
   mātā ca mama kausalyā vṛddhā saṃtāpakarśitā /	mAtA ca mama kOsalyA vRdDA saMtApa karSitAH /
   dharmam evāgrataḥ kṛtvā tvattaḥ sammānam arhati // Ram_2,23.28 //	Darmam eva agratas kRtvA tvattaH sammAnam arhati // Ram_2,23.28 //
   vanditavyāś ca te nityaṃ yāḥ śeṣā mama mātaraḥ /	vanditavyAH ca te nityam yAH SezAH mama mAtaraH /
   snehapraṇayasambhogaiḥ samā hi mama mātaraḥ // Ram_2,23.29 //	sneha praNaya samBogEH samAH hi mama mAtaraH // Ram_2,23.29 //
   bhrātṛputrasamau cāpi draṣṭavyau ca viśeṣataḥ /	BrAtR putra samO ca api drazwavyO ca viSezataH /
   tvayā lakṣmaṇaśatrughnau prāṇaiḥ priyatarau mama // Ram_2,23.30 //	tvayA lakzmaNa SatruGnO prANEH priyatarO mama // Ram_2,23.30 //
   vipriyaṃ na ca kartavyaṃ bharatasya kadācana /	vipriyam na ca kartavyam Baratasya kadAcana /
   sa hi rājā prabhuś caiva deśasya ca kulasya ca // Ram_2,23.31 //	sa hi rAjA praBuH ca eva deSasya ca kulasya ca // Ram_2,23.31 //
   ārādhitā hi śīlena prayatnaiś copasevitāḥ /	ArADitAH hi SIlena prayatnEH ca upasevitAH /
   rājānaḥ samprasīdanti prakupyanti viparyaye // Ram_2,23.32 //	rAjAnaH samprasIdanti prakupyanti viparyaye // Ram_2,23.32 //
   aurasān api putrān hi tyajanty ahitakāriṇaḥ /	OrasAn api putrAn hi tyajanti ahita kAriNaH /
   samarthān sampragṛhṇanti janān api narādhipāḥ // Ram_2,23.33 //	samarTAn sampragRhNanti janAn api narADipAH // Ram_2,23.33 //
   ahaṃ gamiṣyāmi mahāvanaṃ priye tvayā hi vastavyam ihaiva bhāmini /	aham gamizyAmi mahA vanam priye tvayA hi vastavyam iha eva BAmini /
   yathā vyalīkaṃ kuruṣe na kasyacit tathā tvayā kāryam idaṃ vaco mama //	yaTA vyalIkam kuruze na kasyacid taTA tvayA kAryam idam vacaH mama //
   Ram_2,23.34 //	Ram_2,23.34 //
   evam uktā tu vaidehī priyārhā priyavādinī /	evam uktA tu vEdehI priya arhA priya vAdinI /
   praṇayād eva saṃkruddhā bhartāram idam abravīt // Ram_2,24.1 //	praNayAt eva saMkrudDA BartAram idam abravIt // Ram_2,24.1 //
   āryaputra pitā mātā bhrātā putras tathā snuṣā /	Aryaputra pitA mAtA BrAtA putraH taTA snuzA /
   svāni puṇyāni bhuñjānāḥ svaṃ svaṃ bhāgyam upāsate // Ram_2,24.2 //	svAni puNyAni BuQjAnAH svam svam BAgyam upAsate // Ram_2,24.2 //
   bhartur bhāgyaṃ tu bhāryaikā prāpnoti puruṣarṣabha /	BartuH BAgyam tu BAryA ekA prApnoti puruza RzaBaH /
   ataś caivāham ādiṣṭā vane vastavyam ity api // Ram_2,24.3 //	atas ca eva aham AdizwAH vane vastavyam iti api // Ram_2,24.3 //
   na pitā nātmajo nātmā na mātā na sakhījanaḥ /	na pitA na AtmajaH na AtmA na mAtA na saKI janaH /
   iha pretya ca nārīṇāṃ patir eko gatiḥ sadā // Ram_2,24.4 //	iha pretya ca nArINAm patiH ekaH gatiH sadA // Ram_2,24.4 //
   yadi tvaṃ prasthito durgaṃ vanam adyaiva rāghava /	yadi tvam prasTitaH durgam vanam adya eva rAGava /
   agratas te gamiṣyāmi mṛdnantī kuśakaṇṭakān // Ram_2,24.5 //	agratas te gamizyAmi mRdnantI kuSa kaNwakAn // Ram_2,24.5 //
   īrṣyāroṣau bahiṣkṛtya bhuktaśeṣam ivodakam /	IrzyA rozO bahizkRtya Bukta Sezam iva udakam /
   naya māṃ vīra viśrabdhaḥ pāpaṃ mayi na vidyate // Ram_2,24.6 //	naya mAm vIra viSrabDaH pApam mayi na vidyate // Ram_2,24.6 //
   prāsādāgrair vimānair vā vaihāyasagatena vā /	prAsAda agrEH vimAnEH vA vEhAyasa gatena vA /
   sarvāvasthāgatā bhartuḥ pādacchāyā viśiṣyate // Ram_2,24.7 //	sarva avasTA gatA BartuH pAda= CAyA viSizyate // Ram_2,24.7 //
   anuśiṣṭāsmi mātrā ca pitrā ca vividhāśrayam /	anuSizwA asmi mAtrA ca pitrA ca viviDa ASrayam /
   nāsmi samprati vaktavyā vartitavyaṃ yathā mayā // Ram_2,24.8 //	na asmi samprati vaktavyA vartitavyam yaTA mayA // Ram_2,24.8 //
   sukhaṃ vane nivatsyāmi yathaiva bhavane pituḥ /	suKam vane nivatsyAmi yaTA eva Bavane pituH /
   acintayantī trīṃl lokāṃś cintayantī pativratam // Ram_2,24.9 //	acintayantI trIn lokAn cintayantI pativratam // Ram_2,24.9 //
   śuśrūṣamāṇā te nityaṃ niyatā brahmacāriṇī /	SuSrUzamANA te nityam niyatA brahmacAriNI /
   saha raṃsye tvayā vīra vaneṣu madhugandhiṣu // Ram_2,24.10 //	saha raMsye tvayA vIra vanezu maDu ganDizu // Ram_2,24.10 //
   tvaṃ hi kartuṃ vane śakto rāma samparipālanam /	tvam hi kartum vane SaktaH rAma samparipAlanam /
   anyasyāpi janasyeha kiṃ punar mama mānada // Ram_2,24.11 //	anyasya api janasya iha kim punar mama mAnadaH // Ram_2,24.11 //
   phalamūlāśanā nityaṃ bhaviṣyāmi na saṃśayaḥ /	Pala mUla aSanAH nityam BavizyAmi na saMSayaH /
   na te duḥkhaṃ kariṣyāmi nivasantī saha tvayā // Ram_2,24.12 //	na te duHKam karizyAmi nivasantI saha tvayA // Ram_2,24.12 //
   icchāmi saritaḥ śailān palvalāni vanāni ca /	icCAmi saritaH SElAn palvalAni vanAni ca /
   draṣṭuṃ sarvatra nirbhītā tvayā nāthena dhīmatā // Ram_2,24.13 //	drazwum sarvatra nirBItA tvayA nATena DImatA // Ram_2,24.13 //
   haṃsakāraṇḍavākīrṇāḥ padminīḥ sādhupuṣpitāḥ /	haMsa kAraNxava AkIrNAH padminIH sADu puzpitAH /
   iccheyaṃ sukhinī draṣṭuṃ tvayā vīreṇa saṃgatā // Ram_2,24.14 //	icCeyam suKinI drazwum tvayA vIreNa saMgatAH // Ram_2,24.14 //
   saha tvayā viśālākṣa raṃsye paramanandinī /	saha tvayA viSAla akza raMsye parama nandinI /
   evaṃ varṣasahasrāṇāṃ śataṃ vāhaṃ tvayā saha // Ram_2,24.15 //	evam varza sahasrANAm Satam vA aham tvayA saha // Ram_2,24.15 //
   svarge 'pi ca vinā vāso bhavitā yadi rāghava /	svarge api ca vinA vAsaH BavitA yadi rAGava /
   tvayā mama naravyāghra nāhaṃ tam api rocaye // Ram_2,24.16 //	tvayA mama nara vyAGra na aham tam api rocaye // Ram_2,24.16 //
   ahaṃ gamiṣyāmi vanaṃ sudurgamaṃ mṛgāyutaṃ vānaravāraṇair yutam /	aham gamizyAmi vanam su durgamam mRga Ayutam vAnara vAraNEH yutam /
   vane nivatsyāmi yathā pitur gṛhe tavaiva pādāv upagṛhya saṃmatā //	vane nivatsyAmi yaTA pituH gRhe tava eva pAdO upagRhya saMmatAH //
   Ram_2,24.17 //	Ram_2,24.17 //
   ananyabhāvām anuraktacetasaṃ tvayā viyuktāṃ maraṇāya niścitām /	ananya BAvAm anurakta cetasam tvayA viyuktAm maraNAya niScitAm /
   nayasva māṃ sādhu kuruṣva yācanāṃ na te mayāto gurutā bhaviṣyati //	nayasva mAm sADu kuruzva yAcanAm na te mayA atas guru tA Bavizyati //
   Ram_2,24.18 //	Ram_2,24.18 //
   tathā bruvāṇām api dharmavatsalo na ca sma sītāṃ nṛvaro ninīṣati /	taTA bruvANAm api Darma vatsalaH na ca sma sItAm nRvaraH ninIzati /
   uvāca caināṃ bahu saṃnivartane vane nivāsasya ca duḥkhitāṃ prati //	uvAca ca enAm bahu saMnivartane vane nivAsasya ca duHKitAm prati //
   Ram_2,24.19 //	Ram_2,24.19 //
   sa evaṃ bruvatīṃ sītāṃ dharmajño dharmavatsalaḥ /	saH evam bruvatIm sItAm Darma jQaH Darma vatsalaH /
   nivartanārthe dharmātmā vākyam etad uvāca ha // Ram_2,25.1 //	nivartana arTe Darma AtmA vAkyam etat uvAca ha // Ram_2,25.1 //
   sīte mahākulīnāsi dharme ca niratā sadā /	sIte mahA kulInA asi Darme ca niratA sadA /
   ihācara svadharmaṃ tvaṃ mā yathā manasaḥ sukham // Ram_2,25.2 //	iha Acara svaDarmam tvam mA yaTA manasaH suKam // Ram_2,25.2 //
   sīte yathā tvāṃ vakṣyāmi tathā kāryaṃ tvayābale /	sIte yaTA tvAm vakzyAmi taTA kAryam tvayA abale /
   vane doṣā hi bahavo vadatas tān nibodha me // Ram_2,25.3 //	vane dozAH hi bahavaH vadataH tAn niboDa me // Ram_2,25.3 //
   sīte vimucyatām eṣā vanavāsakṛtā matiḥ /	sIte vimucyatAm ezA vana vAsa kRtA matiH /
   bahudoṣaṃ hi kāntāraṃ vanam ity abhidhīyate // Ram_2,25.4 //	bahu dozam hi kAntAram vanam iti aBiDIyate // Ram_2,25.4 //
   hitabuddhyā khalu vaco mayaitad abhidhīyate /	hita budDyA Kalu vacaH mayA etat aBiDIyate /
   sadā sukhaṃ na jānāmi duḥkham eva sadā vanam // Ram_2,25.5 //	sadA suKam na jAnAmi duHKam eva sadA vanam // Ram_2,25.5 //
   girinirjharasambhūtā girikandaravāsinām /	giri nirJara samBUtAH giri kandara vAsinAm /
   siṃhānāṃ ninadā duḥkhāḥ śrotuṃ duḥkham ato vanam // Ram_2,25.6 //	siMhAnAm ninadAH duHKAH Srotum duHKam atas vanam // Ram_2,25.6 //
   supyate parṇaśayyāsu svayaṃ bhagnāsu bhūtale /	supyate parNa SayyAsu svayam BagnAsu BU tale /
   rātriṣu śramakhinnena tasmād duḥkhataraṃ vanam // Ram_2,25.7 //	rAtrizu Srama Kinnena tasmAt duHKataram vanam // Ram_2,25.7 //
   upavāsaś ca kartavyo yathāprāṇena maithili /	upavAsaH ca kartavyaH yaTAprANena mETili /
   jaṭābhāraś ca kartavyo valkalāmbaradhāriṇā // Ram_2,25.8 //	jawA BAraH ca kartavyaH valkala ambara DAriNA // Ram_2,25.8 //
   atīva vātas timiraṃ bubhukṣā cātra nityaśaḥ /	atIva vAtaH timiram buBukzA ca atra nityaSas /
   bhayāni ca mahānty atra tato duḥkhataraṃ vanam // Ram_2,25.9 //	BayAni ca mahAnti atra tatas duHKataram vanam // Ram_2,25.9 //
   sarīsṛpāś ca bahavo bahurūpāś ca bhāmini /	sarIsRpAH ca bahavaH bahu rUpAH ca BAmini /
   caranti pṛthivīṃ darpād ato duḥkhataraṃ vanam // Ram_2,25.10 //	caranti pRTivIm darpAt atas duHKataram vanam // Ram_2,25.10 //
   nadīnilayanāḥ sarpā nadīkuṭilagāminaḥ /	nadI nilayanAH sarpAH nadI kuwila gAminaH /
   tiṣṭhanty āvṛtya panthānam ato duḥkhataraṃ vanam // Ram_2,25.11 //	tizWanti AvRtya panTAnam atas duHKataram vanam // Ram_2,25.11 //
   pataṃgā vṛścikāḥ kīṭā daṃśāś ca maśakaiḥ saha /	pataMgAH vRScikAH kIwAH daMSAH ca maSakEH saha /
   bādhante nityam abale sarvaṃ duḥkham ato vanam // Ram_2,25.12 //	bADante nityam abale sarvam duHKam atas vanam // Ram_2,25.12 //
   drumāḥ kaṇṭakinaś caiva kuśakāśāś ca bhāmini /	drumAH kaNwakinaH ca eva kuSa kASAH ca BAmini /
   vane vyākulaśākhāgrās tena duḥkhataraṃ vanam // Ram_2,25.13 //	vane vyAkula SAKA agrAH tena duHKataram vanam // Ram_2,25.13 //
   tad alaṃ te vanaṃ gatvā kṣamaṃ na hi vanaṃ tava /	tat alam te vanam gatvA kzamam na hi vanam tava /
   vimṛśann iha paśyāmi bahudoṣataraṃ vanam // Ram_2,25.14 //	vimRSan iha paSyAmi bahu dozataram vanam // Ram_2,25.14 //
   vanaṃ tu netuṃ na kṛtā matis tadā babhūva rāmeṇa yadā mahātmanā /	vanam tu netum na kRtA matiH tadA baBUva rAmeNa yadA mahAtmanA /
   na tasya sītā vacanaṃ cakāra tat tato 'bravīd rāmam idaṃ suduḥkhitā //	na tasya sItA vacanam cakAra tat tatas abravIt rAmam idam su duHKitAH //
   Ram_2,25.15 //	Ram_2,25.15 //
   etat tu vacanaṃ śrutvā sītā rāmasya duḥkhitā /	etat tu vacanam SrutvA sItA rAmasya duHKitA /
   prasaktāśrumukhī mandam idaṃ vacanam abravīt // Ram_2,26.1 //	prasakta aSru muKI mandam idam vacanam abravIt // Ram_2,26.1 //
   ye tvayā kīrtitā doṣā vane vastavyatāṃ prati /	ye tvayA kIrtitAH dozAH vane vastavya tAm prati /
   guṇān ity eva tān viddhi tava snehapuraskṛtān // Ram_2,26.2 //	guNAn iti eva tAn vidDi tava sneha puraskRtAn // Ram_2,26.2 //
   tvayā ca saha gantavyaṃ mayā gurujanājñayā /	tvayA ca saha gantavyam mayA guru jana AjQayA /
   tvadviyogena me rāma tyaktavyam iha jīvitam // Ram_2,26.3 //	tvad viyogena me rAma tyaktavyam iha jIvitam // Ram_2,26.3 //
   na ca māṃ tvatsamīpasthām api śaknoti rāghava /	na ca mAm tvad samIpa sTAm api Saknoti rAGava /
   surāṇām īśvaraḥ śakraḥ pradharṣayitum ojasā // Ram_2,26.4 //	surANAm ISvaraH SakraH praDarzayitum ojasA // Ram_2,26.4 //
   patihīnā tu yā nārī na sā śakṣyati jīvitum /	pati hInA tu yA nArI na sA Sakzyati jIvitum /
   kāmam evaṃvidhaṃ rāma tvayā mama vidarśitam // Ram_2,26.5 //	kAmam evaMviDam rAma tvayA mama vidarSitam // Ram_2,26.5 //
   atha cāpi mahāprājña brāhmaṇānāṃ mayā śrutam /	aTa ca api mahA prAjQa brAhmaNAnAm mayA Srutam /
   purā pitṛgṛhe satyaṃ vastavyaṃ kila me vane // Ram_2,26.6 //	purA pitR gRhe satyam vastavyam kila me vane // Ram_2,26.6 //
   lakṣaṇibhyo dvijātibhyaḥ śrutvāhaṃ vacanaṃ gṛhe /	lakzaNiByaH dvijAtiByaH SrutvA aham vacanam gRhe /
   vanavāsakṛtotsāhā nityam eva mahābala // Ram_2,26.7 //	vana vAsa kRta utsAhAH nityam eva mahA bala // Ram_2,26.7 //
   ādeśo vanavāsasya prāptavyaḥ sa mayā kila /	AdeSaH vana vAsasya prAptavyaH sa mayA kila /
   sā tvayā saha tatrāhaṃ yāsyāmi priya nānyathā // Ram_2,26.8 //	sA tvayA saha tatra aham yAsyAmi priya na anyaTA // Ram_2,26.8 //
   kṛtādeśā bhaviṣyāmi gamiṣyāmi saha tvayā /	kRta AdeSA BavizyAmi gamizyAmi saha tvayA /
   kālaś cāyaṃ samutpannaḥ satyavāg bhavatu dvijaḥ // Ram_2,26.9 //	kAlaH ca ayam samutpannaH satya vAc Bavatu dvijaH // Ram_2,26.9 //
   vanavāse hi jānāmi duḥkhāni bahudhā kila /	vana vAse hi jAnAmi duHKAni bahuDA kila /
   prāpyante niyataṃ vīra puruṣair akṛtātmabhiḥ // Ram_2,26.10 //	prApyante niyatam vIra puruzEH akRtAtmaBiH // Ram_2,26.10 //
   kanyayā ca pitur gehe vanavāsaḥ śruto mayā /	kanyayA ca pituH gehe vana vAsaH SrutaH mayA /
   bhikṣiṇyāḥ sādhuvṛttāyā mama mātur ihāgrataḥ // Ram_2,26.11 //	BikziNyAH sADu vRttAyAH mama mAtuH iha agratas // Ram_2,26.11 //
   prasāditaś ca vai pūrvaṃ tvaṃ vai bahuvidhaṃ prabho /	prasAditaH ca vE pUrvam tvam vE bahuviDam praBo /
   gamanaṃ vanavāsasya kāṅkṣitaṃ hi saha tvayā // Ram_2,26.12 //	gamanam vana vAsasya kAFkzitam hi saha tvayA // Ram_2,26.12 //
   kṛtakṣaṇāhaṃ bhadraṃ te gamanaṃ prati rāghava /	kRtakzaNA aham Badram te gamanam prati rAGava /
   vanavāsasya śūrasya caryā hi mama rocate // Ram_2,26.13 //	vana vAsasya SUrasya caryA hi mama rocate // Ram_2,26.13 //
   śuddhātman premabhāvād dhi bhaviṣyāmi vikalmaṣā /	SudDa Atman prema BAvAt Di BavizyAmi vikalmazA /
   bhartāram anugacchantī bhartā hi mama daivatam // Ram_2,26.14 //	BartAram anugacCantI BartA hi mama dEvatam // Ram_2,26.14 //
   pretyabhāve 'pi kalyāṇaḥ saṃgamo me saha tvayā /	pretyaBAve api kalyANaH saMgamaH me saha tvayA /
   śrutir hi śrūyate puṇyā brāhmaṇānāṃ yaśasvinām // Ram_2,26.15 //	SrutiH hi SrUyate puNyAH brAhmaNAnAm yaSasvinAm // Ram_2,26.15 //
   iha loke ca pitṛbhir yā strī yasya mahāmate /	iha loke ca pitRBiH yA strI yasya mahAmate /
   adbhir dattā svadharmeṇa pretyabhāve 'pi tasya sā // Ram_2,26.16 //	adBiH dattA svaDarmeNa pretyaBAve api tasya sA // Ram_2,26.16 //
   evam asmāt svakāṃ nārīṃ suvṛttāṃ hi pativratām /	evam asmAt svakAm nArIm su vRttAm hi pativratAm /
   nābhirocayase netuṃ tvaṃ māṃ keneha hetunā // Ram_2,26.17 //	na aBirocayase netum tvam mAm kena iha hetunA // Ram_2,26.17 //
   bhaktāṃ pativratāṃ dīnāṃ māṃ samāṃ sukhaduḥkhayoḥ /	BaktAm pativratAm dInAm mAm samAm suKa duHKayoH /
   netum arhasi kākutstha samānasukhaduḥkhinīm // Ram_2,26.18 //	netum arhasi kAkutsTa samAna suKa duHKinIm // Ram_2,26.18 //
   yadi māṃ duḥkhitām evaṃ vanaṃ netuṃ na cecchasi /	yadi mAm duHKitAm evam vanam netum na ca icCasi /
   viṣam agniṃ jalaṃ vāham āsthāsye mṛtyukāraṇāt // Ram_2,26.19 //	vizam agnim jalam vA aham AsTAsye mRtyu kAraNAt // Ram_2,26.19 //
   evaṃ bahuvidhaṃ taṃ sā yācate gamanaṃ prati /	evam bahuviDam tam sA yAcate gamanam prati /
   nānumene mahābāhus tāṃ netuṃ vijanaṃ vanam // Ram_2,26.20 //	na anumene mahA bAhuH tAm netum vijanam vanam // Ram_2,26.20 //
   evam uktā tu sā cintāṃ maithilī samupāgatā /	evam uktA tu sA cintAm mETilI samupAgatA /
   snāpayantīva gām uṣṇair aśrubhir nayanacyutaiḥ // Ram_2,26.21 //	snApayantI iva gAm uzNEH aSruBiH nayana cyutEH // Ram_2,26.21 //
   cintayantīṃ tathā tāṃ tu nivartayitum ātmavān /	cintayantIm taTA tAm tu nivartayitum AtmavAn /
   krodhāviṣṭāṃ tu vaidehīṃ kākutstho bahv asāntvayat // Ram_2,26.22 //	kroDa AvizwAm tu vEdehIm kAkutsTaH bahu asAntvayat // Ram_2,26.22 //
   sāntvyamānā tu rāmeṇa maithilī janakātmajā /	sAntvyamAnA tu rAmeNa mETilI janakAtmajA /
   vanavāsanimittāya bhartāram idam abravīt // Ram_2,27.1 //	vana vAsa nimittAya BartAram idam abravIt // Ram_2,27.1 //
   sā tam uttamasaṃvignā sītā vipulavakṣasam /	sA tam uttama saMvignA sItA vipula vakzasam /
   praṇayāc cābhimānāc ca paricikṣepa rāghavam // Ram_2,27.2 //	praNayAt ca aBimAnAt ca paricikzepa rAGavam // Ram_2,27.2 //
   kiṃ tvāmanyata vaidehaḥ pitā me mithilādhipaḥ /	kim tvA amanyata vEdehaH pitA me miTilA aDipaH /
   rāma jāmātaraṃ prāpya striyaṃ puruṣavigraham // Ram_2,27.3 //	rAma jAmAtaram prApya striyam puruza vigraham // Ram_2,27.3 //
   anṛtaṃ balaloko 'yam ajñānād yaddhi vakṣyati /	anRtam bala lokaH ayam ajQAnAt yat hi vakzyati /
   tejo nāsti paraṃ rāme tapatīva divākare // Ram_2,27.4 //	tejaH na asti param rAme tapati iva divAkare // Ram_2,27.4 //
   kiṃ hi kṛtvā viṣaṇṇas tvaṃ kuto vā bhayam asti te /	kim hi kRtvA vizaNNaH tvam kutas vA Bayam asti te /
   yat parityaktukāmas tvaṃ mām ananyaparāyaṇām // Ram_2,27.5 //	yat parityaktu kAmaH tvam mAm ananya parAyaNAm // Ram_2,27.5 //
   dyumatsenasutaṃ vīra satyavantam anuvratām /	dyumatsena sutam vIra satyavantam anuvratAm /
   sāvitrīm iva māṃ viddhi tvam ātmavaśavartinīm // Ram_2,27.6 //	sAvitrIm iva mAm vidDi tvam Atma vaSa vartinIm // Ram_2,27.6 //
   na tv ahaṃ manasāpy anyaṃ draṣṭāsmi tvadṛte 'nagha /	na tu aham manasA api anyam drazwAsmi tvad Rte anaGa /
   tvayā rāghava gaccheyaṃ yathānyā kulapāṃsanī // Ram_2,27.7 //	tvayA rAGava gacCeyam yaTA anyA kula pAMsanI // Ram_2,27.7 //
   svayaṃ tu bhāryāṃ kaumārīṃ ciram adhyuṣitāṃ satīm /	svayam tu BAryAm kOmArIm ciram aDyuzitAm satIm /
   śailūṣa iva māṃ rāma parebhyo dātum icchasi // Ram_2,27.8 //	SElUzaH iva mAm rAma pareByaH dAtum icCasi // Ram_2,27.8 //
   sa mām anādāya vanaṃ na tvaṃ prasthātum arhasi /	sa mAm anAdAya vanam na tvam prasTAtum arhasi /
   tapo vā yadi vāraṇyaṃ svargo vā syāt saha tvayā // Ram_2,27.9 //	tapaH vA yadi vA araNyam svargaH vA syAt saha tvayA // Ram_2,27.9 //
   na ca me bhavitā tatra kaścit pathi pariśramaḥ /	na ca me BavitA tatra kaScid paTi pariSramaH /
   pṛṣṭhatas tava gacchantyā vihāraśayaneṣv api // Ram_2,27.10 //	pRzWatas tava gacCantyAH vihAra Sayanezu api // Ram_2,27.10 //
   kuśakāśaśareṣīkā ye ca kaṇṭakino drumāḥ /	kuSa kASa Sara izIkAH ye ca kaNwakinaH drumAH /
   tūlājinasamasparśā mārge mama saha tvayā // Ram_2,27.11 //	tUla ajina sama sparSAH mArge mama saha tvayA // Ram_2,27.11 //
   mahāvātasamuddhūtaṃ yan mām avakariṣyati /	mahA vAta samudDUtam yat mAm avakarizyati /
   rajo ramaṇa tan manye parārdhyam iva candanam // Ram_2,27.12 //	rajaH ramaNa tat manye parArDyam iva candanam // Ram_2,27.12 //
   śādvaleṣu yad āsiṣye vanānte vanagocarā /	SAdvalezu yat Asizye vanAnte vana gocarAH /
   kuthāstaraṇatalpeṣu kiṃ syāt sukhataraṃ tataḥ // Ram_2,27.13 //	kuTA AstaraNa talpezu kim syAt suKataram tatas // Ram_2,27.13 //
   pattraṃ mūlaṃ phalaṃ yat tvam alpaṃ vā yadi vā bahu /	pattram mUlam Palam yat tvam alpam vA yadi vA bahu /
   dāsyasi svayam āhṛtya tan me 'mṛtarasopamam // Ram_2,27.14 //	dAsyasi svayam AhRtya tat me amRta rasa upamam // Ram_2,27.14 //
   na mātur na pitus tatra smariṣyāmi na veśmanaḥ /	na mAtuH na pituH tatra smarizyAmi na veSmanaH /
   ārtavāny upabhuñjānā puṣpāṇi ca phalāni ca // Ram_2,27.15 //	ArtavAni upaBuQjAnA puzpANi ca PalAni ca // Ram_2,27.15 //
   na ca tatra gataḥ kiṃcid draṣṭum arhasi vipriyam /	na ca tatra gataH kiMcid drazwum arhasi vipriyam /
   matkṛte na ca te śoko na bhaviṣyāmi durbharā // Ram_2,27.16 //	mad kRte na ca te SokaH na BavizyAmi durBarAH // Ram_2,27.16 //
   yas tvayā saha sa svargo nirayo yas tvayā vinā /	yaH tvayA saha sa svargaH nirayaH yaH tvayA vinA /
   iti jānan parāṃ prītiṃ gaccha rāma mayā saha // Ram_2,27.17 //	iti jAnan parAm prItim gacCa rAma mayA saha // Ram_2,27.17 //
   atha mām evam avyagrāṃ vanaṃ naiva nayiṣyasi /	aTa mAm evam avyagrAm vanam na eva nayizyasi /
   viṣam adyaiva pāsyāmi mā viśaṃ dviṣatāṃ vaśam // Ram_2,27.18 //	vizam adya eva pAsyAmi mA viSam dvizatAm vaSam // Ram_2,27.18 //
   paścād api hi duḥkhena mama naivāsti jīvitam /	paScAt api hi duHKena mama na eva asti jIvitam /
   ujjhitāyās tvayā nātha tadaiva maraṇaṃ varam // Ram_2,27.19 //	ujJitAyAH tvayA nATa tadA eva maraNam varam // Ram_2,27.19 //
   idaṃ hi sahituṃ śokaṃ muhūrtam api notsahe /	idam hi sahitum Sokam muhUrtam api na utsahe /
   kiṃ punar daśavarṣāṇi trīṇi caikaṃ ca duḥkhitā // Ram_2,27.20 //	kim punar daSa varzANi trINi ca ekam ca duHKitAH // Ram_2,27.20 //
   iti sā śokasaṃtaptā vilapya karuṇaṃ bahu /	iti sA Soka saMtaptAH vilapya karuNam bahu /
   cukrośa patim āyastā bhṛśam āliṅgya sasvaram // Ram_2,27.21 //	cukroSa patim AyastAH BRSam AliFgya sa svaram // Ram_2,27.21 //
   sā viddhā bahubhir vākyair digdhair iva gajāṅganā /	sA vidDAH bahuBiH vAkyEH digDEH iva gaja aFganA /
   cirasaṃniyataṃ bāṣpaṃ mumocāgnim ivāraṇiḥ // Ram_2,27.22 //	cira saMniyatam bAzpam mumoca agnim iva araNiH // Ram_2,27.22 //
   tasyāḥ sphaṭikasaṃkāśaṃ vāri saṃtāpasambhavam /	tasyAH sPawika saMkASam vAri saMtApa samBavam /
   netrābhyāṃ parisusrāva paṅkajābhyām ivodakam // Ram_2,27.23 //	netrAByAm parisusrAva paFkajAByAm iva udakam // Ram_2,27.23 //
   tāṃ pariṣvajya bāhubhyāṃ visaṃjñām iva duḥkhitām /	tAm parizvajya bAhuByAm visaMjQAm iva duHKitAm /
   uvāca vacanaṃ rāmaḥ pariviśvāsayaṃs tadā // Ram_2,27.24 //	uvAca vacanam rAmaH pariviSvAsayan tadA // Ram_2,27.24 //
   na devi tava duḥkhena svargam apy abhirocaye /	na devi tava duHKena svargam api aBirocaye /
   na hi me 'sti bhayaṃ kiṃcit svayambhor iva sarvataḥ // Ram_2,27.25 //	na hi me asti Bayam kiMcid svayamBoH iva sarvatas // Ram_2,27.25 //
   tava sarvam abhiprāyam avijñāya śubhānane /	tava sarvam aBiprAyam avijQAya SuBa Anane /
   vāsaṃ na rocaye 'raṇye śaktimān api rakṣaṇe // Ram_2,27.26 //	vAsam na rocaye araNye SaktimAn api rakzaNe // Ram_2,27.26 //
   yat sṛṣṭāsi mayā sārdhaṃ vanavāsāya maithili /	yat sRzwA asi mayA sArDam vana vAsAya mETili /
   na vihātuṃ mayā śakyā kīrtir ātmavatā yathā // Ram_2,27.27 //	na vihAtum mayA SakyA kIrtiH AtmavatA yaTA // Ram_2,27.27 //
   dharmas tu gajanāsoru sadbhir ācaritaḥ purā /	DarmaH tu gaja nAsA Uru sadBiH AcaritaH purA /
   taṃ cāham anuvarte 'dya yathā sūryaṃ suvarcalā // Ram_2,27.28 //	tam ca aham anuvarte adya yaTA sUryam suvarcalAH // Ram_2,27.28 //
   eṣa dharmas tu suśroṇi pitur mātuś ca vaśyatā /	eza DarmaH tu suSroNi pituH mAtuH ca vaSya tA /
   ataś cājñāṃ vyatikramya nāhaṃ jīvitum utsahe // Ram_2,27.29 //	atas ca AjQAm vyatikramya na aham jIvitum utsahe // Ram_2,27.29 //
   sa māṃ pitā yathā śāsti satyadharmapathe sthitaḥ /	sa mAm pitA yaTA SAsti satya Darma paTe sTitaH /
   tathā vartitum icchāmi sa hi dharmaḥ sanātanaḥ /	taTA vartitum icCAmi sa hi DarmaH sanAtanaH /
   anugacchasva māṃ bhīru sahadharmacarī bhava // Ram_2,27.30 //	anugacCasva mAm BIru sahaDarma carI Bava // Ram_2,27.30 //
   brāhmaṇebhyaś ca ratnāni bhikṣukebhyaś ca bhojanam /	brAhmaNeByaH ca ratnAni BikzukeByaH ca Bojanam /
   dehi cāśaṃsamānebhyaḥ saṃtvarasva ca māciram // Ram_2,27.31 //	dehi ca ASaMsamAneByaH saMtvarasva ca mAciram // Ram_2,27.31 //
   anukūlaṃ tu sā bhartur jñātvā gamanam ātmanaḥ /	anukUlam tu sA BartuH jQAtvA gamanam AtmanaH /
   kṣipraṃ pramuditā devī dātum evopacakrame // Ram_2,27.32 //	kzipram pramuditA devI dAtum eva upacakrame // Ram_2,27.32 //
   tataḥ prahṛṣṭā paripūrṇamānasā yaśasvinī bhartur avekṣya bhāṣitam /	tatas prahRzwA paripUrNa mAnasA yaSasvinI BartuH avekzya BAzitam /
   dhanāni ratnāni ca dātum aṅganā pracakrame dharmabhṛtāṃ manasvinī //	DanAni ratnAni ca dAtum aFganA pracakrame Darma BRtAm manasvinI //
   Ram_2,27.33 //	Ram_2,27.33 //
   tato 'bravīn mahātejā rāmo lakṣmaṇam agrataḥ /	tatas abravIt mahA tejAH rAmaH lakzmaNam agratas /
   sthitaṃ prāggāminaṃ vīraṃ yācamānaṃ kṛtāñjalim // Ram_2,28.1 //	sTitam prAk gAminam vIram yAcamAnam kRtAQjalim // Ram_2,28.1 //
   mayādya saha saumitre tvayi gacchati tad vanam /	mayA adya saha sOmitre tvayi gacCati tat vanam /
   ko bhariṣyati kausalyāṃ sumitrāṃ vā yaśasvinīm // Ram_2,28.2 //	kaH Barizyati kOsalyAm sumitrAm vA yaSasvinIm // Ram_2,28.2 //
   abhivarṣati kāmair yaḥ parjanyaḥ pṛthivīm iva /	aBivarzati kAmEH yaH parjanyaH pRTivIm iva /
   sa kāmapāśaparyasto mahātejā mahīpatiḥ // Ram_2,28.3 //	sa kAma pASa paryastaH mahA tejAH mahIpatiH // Ram_2,28.3 //
   sā hi rājyam idaṃ prāpya nṛpasyāśvapateḥ sutā /	sA hi rAjyam idam prApya nRpasya aSva pateH sutA /
   duḥkhitānāṃ sapatnīnāṃ na kariṣyati śobhanam // Ram_2,28.4 //	duHKitAnAm sapatnInAm na karizyati SoBanam // Ram_2,28.4 //
   evam uktas tu rāmeṇa lakṣmaṇaḥ ślakṣṇayā girā /	evam uktaH tu rAmeNa lakzmaNaH SlakzNayA girA /
   pratyuvāca tadā rāmaṃ vākyajño vākyakovidam // Ram_2,28.5 //	pratyuvAca tadA rAmam vAkya jQaH vAkya kovidam // Ram_2,28.5 //
   tavaiva tejasā vīra bharataḥ pūjayiṣyati /	tava eva tejasA vIra BarataH pUjayizyati /
   kausalyāṃ ca sumitrāṃ ca prayato nātra saṃśayaḥ // Ram_2,28.6 //	kOsalyAm ca sumitrAm ca prayataH na atra saMSayaH // Ram_2,28.6 //
   kausalyā bibhṛyād āryā sahasram api madvidhān /	kOsalyA biBRyAt AryA sahasram api madviDAn /
   yasyāḥ sahasraṃ grāmāṇāṃ samprāptam upajīvanam // Ram_2,28.7 //	yasyAH sahasram grAmANAm samprAptam upajIvanam // Ram_2,28.7 //
   dhanur ādāya saśaraṃ khanitrapiṭakādharaḥ /	DanuH AdAya sa Saram Kanitra piwakA DaraH /
   agratas te gamiṣyāmi panthānam anudarśayan // Ram_2,28.8 //	agratas te gamizyAmi panTAnam anudarSayan // Ram_2,28.8 //
   āhariṣyāmi te nityaṃ mūlāni ca phalāni ca /	AharizyAmi te nityam mUlAni ca PalAni ca /
   vanyāni yāni cānyāni svāhārāṇi tapasvinām // Ram_2,28.9 //	vanyAni yAni ca anyAni sva AhArANi tapasvinAm // Ram_2,28.9 //
   bhavāṃs tu saha vaidehyā girisānuṣu raṃsyate /	BavAn tu saha vEdehyAH giri sAnuzu raMsyate /
   ahaṃ sarvaṃ kariṣyāmi jāgrataḥ svapataś ca te // Ram_2,28.10 //	aham sarvam karizyAmi jAgrataH svapataH ca te // Ram_2,28.10 //
   rāmas tv anena vākyena suprītaḥ pratyuvāca tam /	rAmaH tu anena vAkyena su prItaH pratyuvAca tam /
   vrajāpṛcchasva saumitre sarvam eva suhṛjjanam // Ram_2,28.11 //	vraja apRcCasva sOmitre sarvam eva suhRd janam // Ram_2,28.11 //
   ye ca rājño dadau divye mahātmā varuṇaḥ svayam /	ye ca rAjQaH dadO divye mahAtmA varuNaH svayam /
   janakasya mahāyajñe dhanuṣī raudradarśane // Ram_2,28.12 //	janakasya mahA yajQe DanuzI rOdra darSane // Ram_2,28.12 //
   abhedyakavace divye tūṇī cākṣayasāyakau /	aBedya kavace divye tUNI ca akzaya sAyakO /
   ādityavimalau cobhau khaḍgau hemapariṣkṛtau // Ram_2,28.13 //	Aditya vimalO ca uBO KaxgO hema parizkRtO // Ram_2,28.13 //
   satkṛtya nihitaṃ sarvam etad ācāryasadmani /	satkRtya nihitam sarvam etat AcArya sadmani /
   sa tvam āyudham ādāya kṣipram āvraja lakṣmaṇa // Ram_2,28.14 //	sa tvam AyuDam AdAya kzipram Avraja lakzmaNa // Ram_2,28.14 //
   sa suhṛjjanam āmantrya vanavāsāya niścitaḥ /	sa suhRd janam Amantrya vana vAsAya niScitaH /
   ikṣvākugurum āmantrya jagrāhāyudham uttamam // Ram_2,28.15 //	ikzvAku gurum Amantrya jagrAha AyuDam uttamam // Ram_2,28.15 //
   tad divyaṃ rājaśārdūlaḥ satkṛtaṃ mālyabhūṣitam /	tat divyam rAja SArdUlaH satkRtam mAlya BUzitam /
   rāmāya darśayāmāsa saumitriḥ sarvam āyudham // Ram_2,28.16 //	rAmAya darSayAmAsa sOmitriH sarvam AyuDam // Ram_2,28.16 //
   tam uvācātmavān rāmaḥ prītyā lakṣmaṇam āgatam /	tam uvAca AtmavAn rAmaH prItyA lakzmaNam Agatam /
   kāle tvam āgataḥ saumya kāṅkṣite mama lakṣmaṇa // Ram_2,28.17 //	kAle tvam AgataH sOmya kAFkzite mama lakzmaNa // Ram_2,28.17 //
   ahaṃ pradātum icchāmi yad idaṃ māmakaṃ dhanam /	aham pradAtum icCAmi yat idam mAmakam Danam /
   brāhmaṇebhyas tapasvibhyas tvayā saha paraṃtapa // Ram_2,28.18 //	brAhmaNeByaH tapasviByaH tvayA saha paraMtapaH // Ram_2,28.18 //
   vasantīha dṛḍhaṃ bhaktyā guruṣu dvijasattamāḥ /	vasanti iha dRXam BaktyA guruzu dvijasattamAH /
   teṣām api ca me bhūyaḥ sarveṣāṃ copajīvinām // Ram_2,28.19 //	tezAm api ca me BUyas sarvezAm ca upajIvinAm // Ram_2,28.19 //
   vasiṣṭhaputraṃ tu suyajñam āryaṃ tvam ānayāśu pravaraṃ dvijānām /	vasizWa putram tu suyajQam Aryam tvam Anaya ASu pravaram dvijAnAm /
   abhiprayāsyāmi vanaṃ samastān abhyarcya śiṣṭān aparān dvijātīn //	aBiprayAsyAmi vanam samastAn aByarcya SizwAn aparAn dvijAtIn //
   Ram_2,28.20 //	Ram_2,28.20 //
   tataḥ śāsanam ājñāya bhrātuḥ śubhataraṃ priyam /	tatas SAsanam AjQAya BrAtuH SuBataram priyam /
   gatvā sa praviveśāśu suyajñasya niveśanam // Ram_2,29.1 //	gatvA sa praviveSa ASu suyajQasya niveSanam // Ram_2,29.1 //
   taṃ vipram agnyagārasthaṃ vanditvā lakṣmaṇo 'bravīt /	tam vipram agni agAra sTam vanditvA lakzmaNaH abravIt /
   sakhe 'bhyāgaccha paśya tvaṃ veśma duṣkarakāriṇaḥ // Ram_2,29.2 //	saKe aByAgacCa paSya tvam veSma duzkara kAriNaH // Ram_2,29.2 //
   tataḥ saṃdhyām upāsyāśu gatvā saumitriṇā saha /	tatas saMDyAm upAsya ASu gatvA sOmitriNA saha /
   juṣṭaṃ tat prāviśal lakṣmyā ramyaṃ rāmaniveśanam // Ram_2,29.3 //	juzwam tat prAviSat lakzmyA ramyam rAma niveSanam // Ram_2,29.3 //
   tam āgataṃ vedavidaṃ prāñjaliḥ sītayā saha /	tam Agatam veda vidam prAQjaliH sItayA saha /
   suyajñam abhicakrāma rāghavo 'gnim ivārcitam // Ram_2,29.4 //	suyajQam aBicakrAma rAGavaH agnim iva arcitam // Ram_2,29.4 //
   jātarūpamayair mukhyair aṅgadaiḥ kuṇḍalaiḥ śubhaiḥ /	jAtarUpa mayEH muKyEH aFgadEH kuNxalEH SuBEH /
   sahemasūtrair maṇibhiḥ keyūrair valayair api // Ram_2,29.5 //	sa hema sUtrEH maNiBiH keyUrEH valayEH api // Ram_2,29.5 //
   anyaiś ca ratnair bahubhiḥ kākutsthaḥ pratyapūjayat /	anyEH ca ratnEH bahuBiH kAkutsTaH pratyapUjayat /
   suyajñaṃ sa tadovāca rāmaḥ sītāpracoditaḥ // Ram_2,29.6 //	suyajQam sa tadA uvAca rAmaH sItA pracoditaH // Ram_2,29.6 //
   hāraṃ ca hemasūtraṃ ca bhāryāyai saumya hāraya /	hAram ca hemasUtram ca BAryAyE sOmya hAraya /
   raśanāṃ cādhunā sītā dātum icchati te sakhe // Ram_2,29.7 //	raSanAm ca aDunA sItA dAtum icCati te saKe // Ram_2,29.7 //
   paryaṅkam agryāstaraṇaṃ nānāratnavibhūṣitam /	paryaFkam agrya AstaraNam nAnA ratna viBUzitam /
   tam apīcchati vaidehī pratiṣṭhāpayituṃ tvayi // Ram_2,29.8 //	tam api icCati vEdehI pratizWApayitum tvayi // Ram_2,29.8 //
   nāgaḥ śatruṃjayo nāma mātulo yaṃ dadau mama /	nAgaH SatruMjayaH nAma mAtulaH yam dadO mama /
   taṃ te gajasahasreṇa dadāmi dvijapuṃgava // Ram_2,29.9 //	tam te gaja sahasreNa dadAmi dvija puMgavaH // Ram_2,29.9 //
   ity uktaḥ sa hi rāmeṇa suyajñaḥ pratigṛhya tat /	iti uktaH sa hi rAmeNa suyajQaH pratigRhya tat /
   rāmalakṣmaṇasītānāṃ prayuyojāśiṣaḥ śivāḥ // Ram_2,29.10 //	rAma lakzmaNa sItAnAm prayuyoja ASizaH SivAH // Ram_2,29.10 //
   atha bhrātaram avyagraṃ priyaṃ rāmaḥ priyaṃvadaḥ /	aTa BrAtaram avyagram priyam rAmaH priyaMvadaH /
   saumitriṃ tam uvācedaṃ brahmeva tridaśeśvaram // Ram_2,29.11 //	sOmitrim tam uvAca idam brahmA iva tridaSa ISvaram // Ram_2,29.11 //
   agastyaṃ kauśikaṃ caiva tāv ubhau brāhmaṇottamau /	agastyam kOSikam ca eva tO uBO brAhmaNa uttamO /
   arcayāhūya saumitre ratnaiḥ sasyam ivāmbubhiḥ // Ram_2,29.12 //	arcaya AhUya sOmitre ratnEH sasyam iva ambuBiH // Ram_2,29.12 //
   kausalyāṃ ca ya āśīrbhir bhaktaḥ paryupatiṣṭhati /	kOsalyAm ca yaH ASIrBiH BaktaH paryupatizWati /
   ācāryas taittirīyāṇām abhirūpaś ca vedavit // Ram_2,29.13 //	AcAryaH tEttirIyANAm aBirUpaH ca veda vid // Ram_2,29.13 //
   tasya yānaṃ ca dāsīś ca saumitre saṃpradāpaya /	tasya yAnam ca dAsIH ca sOmitre saMpradApaya /
   kauśeyāni ca vastrāṇi yāvat tuṣyati sa dvijaḥ // Ram_2,29.14 //	kOSeyAni ca vastrANi yAvat tuzyati sa dvijaH // Ram_2,29.14 //
   sūtaś citrarathaś cāryaḥ sacivaḥ suciroṣitaḥ /	sUtaH citraraTaH ca AryaH sacivaH su cira uzitaH /
   toṣayainaṃ mahārhaiś ca ratnair vastrair dhanais tathā // Ram_2,29.15 //	tozaya enam mahArhEH ca ratnEH vastrEH DanEH taTA // Ram_2,29.15 //
   śālivāhasahasraṃ ca dve śate bhadrakāṃs tathā /	SAli vAha sahasram ca dve Sate BadrakAn taTA /
   vyañjanārthaṃ ca saumitre gosahasram upākuru // Ram_2,29.16 //	vyaQjana arTam ca sOmitre go sahasram upAkuru // Ram_2,29.16 //
   tataḥ sa puruṣavyāghras tad dhanaṃ lakṣmaṇaḥ svayam /	tatas sa puruza vyAGraH tat Danam lakzmaNaH svayam /
   yathoktaṃ brāhmaṇendrāṇām adadād dhanado yathā // Ram_2,29.17 //	yaTA uktam brAhmaNa indrANAm adadAt DanadaH yaTA // Ram_2,29.17 //
   athābravīd bāṣpakalāṃs tiṣṭhataś copajīvinaḥ /	aTa abravIt bAzpa kalAn tizWataH ca upajIvinaH /
   sampradāya bahu dravyam ekaikasyopajīvinaḥ // Ram_2,29.18 //	sampradAya bahu dravyam ekEkasya upajIvinaH // Ram_2,29.18 //
   lakṣmaṇasya ca yad veśma gṛhaṃ ca yad idaṃ mama /	lakzmaNasya ca yat veSma gRham ca yat idam mama /
   aśūnyaṃ kāryam ekaikaṃ yāvadāgamanaṃ mama // Ram_2,29.19 //	aSUnyam kAryam ekEkam yAvat Agamanam mama // Ram_2,29.19 //
   ity uktvā duḥkhitaṃ sarvaṃ janaṃ tam upajīvinam /	iti uktvA duHKitam sarvam janam tam upajIvinam /
   uvācedaṃ dhanādhyakṣaṃ dhanam ānīyatām iti /	uvAca idam DanADyakzam Danam AnIyatAm iti /
   tato 'sya dhanam ājahruḥ sarvam evopajīvinaḥ // Ram_2,29.20 //	tatas asya Danam AjahruH sarvam eva upajIvinaH // Ram_2,29.20 //
   tataḥ sa puruṣavyāghras tad dhanaṃ sahalakṣmaṇaḥ /	tatas sa puruza vyAGraH tat Danam sahalakzmaNaH /
   dvijebhyo bālavṛddhebhyaḥ kṛpaṇebhyo 'bhyadāpayat // Ram_2,29.21 //	dvijeByaH bAla vRdDeByaH kRpaNeByaH aByadApayat // Ram_2,29.21 //
   tatrāsīt piṅgalo gārgyas trijaṭo nāma vai dvijaḥ /	tatra AsIt piFgalaH gArgyaH trijawaH nAma vE dvijaH /
   ā pañcamāyāḥ kakṣyāyā nainaṃ kaścid avārayat // Ram_2,29.22 //	A paQcamAyAH kakzyAyAH na enam kaScid avArayat // Ram_2,29.22 //
   sa rājaputram āsādya trijaṭo vākyam abravīt /	sa rAja putram AsAdya trijawaH vAkyam abravIt /
   nirdhano bahuputro 'smi rājaputra mahāyaśaḥ /	nirDanaH bahu putraH asmi rAja putra mahA yaSaH /
   uñchavṛttir vane nityaṃ pratyavekṣasva mām iti // Ram_2,29.23 //	uQCa vRttiH vane nityam pratyavekzasva mAm iti // Ram_2,29.23 //
   tam uvāca tato rāmaḥ parihāsasamanvitam /	tam uvAca tatas rAmaH parihAsa samanvitam /
   gavāṃ sahasram apy ekaṃ na tu viśrāṇitaṃ mayā /	gavAm sahasram api ekam na tu viSrANitam mayA /
   parikṣipasi daṇḍena yāvat tāvad avāpsyasi // Ram_2,29.24 //	parikzipasi daNxena yAvat tAvat avApsyasi // Ram_2,29.24 //
   sa śāṭīṃ tvaritaḥ kaṭyāṃ saṃbhrāntaḥ pariveṣṭya tām /	sa SAwIm tvaritaH kawyAm saMBrAntaH parivezwya tAm /
   āvidhya daṇḍaṃ cikṣepa sarvaprāṇena vegitaḥ // Ram_2,29.25 //	AviDya daNxam cikzepa sarva prANena vegitaH // Ram_2,29.25 //
   uvāca ca tato rāmas taṃ gārgyam abhisāntvayan /	uvAca ca tatas rAmaH tam gArgyam aBisAntvayan /
   manyur na khalu kartavyaḥ parihāso hy ayaṃ mama // Ram_2,29.26 //	manyuH na Kalu kartavyaH parihAsaH hi ayam mama // Ram_2,29.26 //
   tataḥ sabhāryas trijaṭo mahāmunir gavām anīkaṃ pratigṛhya moditaḥ /	tatas sa BAryaH trijawaH mahA muniH gavAm anIkam pratigRhya moditaH /
   yaśobalaprītisukhopabṛṃhiṇīs tad āśiṣaḥ pratyavadan mahātmanaḥ //	yaSaH bala prIti suKa upabRMhiNIH tat ASizaH pratyavadat mahAtmanaH //
   Ram_2,29.27 //	Ram_2,29.27 //
   dattvā tu saha vaidehyā brāhmaṇebhyo dhanaṃ bahu /	dattvA tu saha vEdehyAH brAhmaNeByaH Danam bahu /
   jagmatuḥ pitaraṃ draṣṭuṃ sītayā saha rāghavau // Ram_2,30.1 //	jagmatuH pitaram drazwum sItayA saha rAGavO // Ram_2,30.1 //
   tato gṛhīte duṣprekṣye aśobhetāṃ tadāyudhe /	tatas gRhIte duzprekzye aSoBetAm tad AyuDe /
   mālādāmabhir āsakte sītayā samalaṃkṛte // Ram_2,30.2 //	mAlA dAmaBiH Asakte sItayA samalaMkRte // Ram_2,30.2 //
   tataḥ prāsādaharmyāṇi vimānaśikharāṇi ca /	tatas prAsAda harmyANi vimAna SiKarANi ca /
   adhiruhya janaḥ śrīmān udāsīno vyalokayat // Ram_2,30.3 //	aDiruhya janaH SrImAn udAsInaH vyalokayat // Ram_2,30.3 //
   na hi rathyāḥ sma śakyante gantuṃ bahujanākulāḥ /	na hi raTyAH sma Sakyante gantum bahu jana AkulAH /
   āruhya tasmāt prāsādān dīnāḥ paśyanti rāghavam // Ram_2,30.4 //	Aruhya tasmAt prAsAdAn dInAH paSyanti rAGavam // Ram_2,30.4 //
   padātiṃ varjitacchattraṃ rāmaṃ dṛṣṭvā tadā janāḥ /	padAtim varjita= Cattram rAmam dRzwvA tadA janAH /
   ūcur bahuvidhā vācaḥ śokopahatacetasaḥ // Ram_2,30.5 //	UcuH bahuviDAH vAcaH Soka upahata cetasaH // Ram_2,30.5 //
   yaṃ yāntam anuyāti sma caturaṅgabalaṃ mahat /	yam yAntam anuyAti sma caturaFga balam mahat /
   tam ekaṃ sītayā sārdham anuyāti sma lakṣmaṇaḥ // Ram_2,30.6 //	tam ekam sItayA sArDam anuyAti sma lakzmaNaH // Ram_2,30.6 //
   aiśvaryasya rasajñaḥ san kāmināṃ caiva kāmadaḥ /	ESvaryasya rasa jQaH san kAminAm ca eva kAma daH /
   necchaty evānṛtaṃ kartuṃ pitaraṃ dharmagauravāt // Ram_2,30.7 //	na icCati eva anRtam kartum pitaram Darma gOravAt // Ram_2,30.7 //
   yā na śakyā purā draṣṭuṃ bhūtair ākāśagair api /	yA na SakyA purA drazwum BUtEH AkASa gEH api /
   tām adya sītāṃ paśyanti rājamārgagatā janāḥ // Ram_2,30.8 //	tAm adya sItAm paSyanti rAjamArga gatAH janAH // Ram_2,30.8 //
   aṅgarāgocitāṃ sītāṃ raktacandanasevinīm /	aFgarAga ucitAm sItAm raktacandana sevinIm /
   varṣam uṣṇaṃ ca śītaṃ ca neṣyaty āśu vivarṇatām // Ram_2,30.9 //	varzam uzNam ca SItam ca nezyati ASu vivarNa tAm // Ram_2,30.9 //
   adya nūnaṃ daśarathaḥ sattvam āviśya bhāṣate /	adya nUnam daSaraTaH sattvam AviSya BAzate /
   na hi rājā priyaṃ putraṃ vivāsayitum arhati // Ram_2,30.10 //	na hi rAjA priyam putram vivAsayitum arhati // Ram_2,30.10 //
   nirguṇasyāpi putrasya kathaṃ syād vipravāsanam /	nirguNasya api putrasya kaTam syAt vipravAsanam /
   kiṃ punar yasya loko 'yaṃ jito vṛttena kevalam // Ram_2,30.11 //	kim punar yasya lokaH ayam jitaH vRttena kevalam // Ram_2,30.11 //
   ānṛśaṃsyam anukrośaḥ śrutaṃ śīlaṃ damaḥ śamaḥ /	AnRSaMsyam anukroSaH Srutam SIlam damaH SamaH /
   rāghavaṃ śobhayanty ete ṣaḍguṇāḥ puruṣottamam // Ram_2,30.12 //	rAGavam SoBayanti ete zaxguNAH puruzottamam // Ram_2,30.12 //
   tasmāt tasyopaghātena prajāḥ paramapīḍitāḥ /	tasmAt tasya upaGAtena prajAH parama pIxitAH /
   audakānīva sattvāni grīṣme salilasaṃkṣayāt // Ram_2,30.13 //	OdakAni iva sattvAni grIzme salila saMkzayAt // Ram_2,30.13 //
   pīḍayā pīḍitaṃ sarvaṃ jagad asya jagatpateḥ /	pIxayA pIxitam sarvam jagat asya jagatpateH /
   mūlasyevopaghātena vṛkṣaḥ puṣpaphalopagaḥ // Ram_2,30.14 //	mUlasya iva upaGAtena vRkzaH puzpa Pala upagaH // Ram_2,30.14 //
   te lakṣmaṇa iva kṣipraṃ sapatnyaḥ sahabāndhavāḥ /	te lakzmaNaH iva kzipram sapatnyaH sahabAnDavAH /
   gacchantam anugacchāmo yena gacchati rāghavaḥ // Ram_2,30.15 //	gacCantam anugacCAmaH yena gacCati rAGavaH // Ram_2,30.15 //
   udyānāni parityajya kṣetrāṇi ca gṛhāṇi ca /	udyAnAni parityajya kzetrANi ca gRhANi ca /
   ekaduḥkhasukhā rāmam anugacchāma dhārmikam // Ram_2,30.16 //	eka duHKa suKAH rAmam anugacCAma DArmikam // Ram_2,30.16 //
   samuddhṛtanidhānāni paridhvastājirāṇi ca /	samudDRta niDAnAni pariDvasta ajirANi ca /
   upāttadhanadhānyāni hṛtasārāṇi sarvaśaḥ // Ram_2,30.17 //	upAtta Dana DAnyAni hRta sArANi sarvaSas // Ram_2,30.17 //
   rajasābhyavakīrṇāni parityaktāni daivataiḥ /	rajasA aByavakIrNAni parityaktAni dEvatEH /
   asmattyaktāni veśmāni kaikeyī pratipadyatām // Ram_2,30.18 //	asmad tyaktAni veSmAni kEkeyI pratipadyatAm // Ram_2,30.18 //
   vanaṃ nagaram evāstu yena gacchati rāghavaḥ /	vanam nagaram eva astu yena gacCati rAGavaH /
   asmābhiś ca parityaktaṃ puraṃ saṃpadyatāṃ vanam // Ram_2,30.19 //	asmABiH ca parityaktam puram saMpadyatAm vanam // Ram_2,30.19 //
   bilāni daṃṣṭriṇaḥ sarve sānūni mṛgapakṣiṇaḥ /	bilAni daMzwriNaH sarve sAnUni mRga pakziNaH /
   asmattyaktaṃ prapadyantāṃ sevyamānaṃ tyajantu ca // Ram_2,30.20 //	asmad tyaktam prapadyantAm sevyamAnam tyajantu ca // Ram_2,30.20 //
   ity evaṃ vividhā vāco nānājanasamīritāḥ /	iti evam viviDAH vAcaH nAnA jana samIritAH /
   śuśrāva rāmaḥ śrutvā ca na vicakre 'sya mānasam // Ram_2,30.21 //	SuSrAva rAmaH SrutvA ca na vicakre asya mAnasam // Ram_2,30.21 //
   pratīkṣamāṇo 'bhijanaṃ tadārtam anārtarūpaḥ prahasann ivātha /	pratIkzamANaH aBijanam tadA Artam anArta rUpaH prahasan iva aTa /
   jagāma rāmaḥ pitaraṃ didṛkṣuḥ pitur nideśaṃ vidhivac cikīrṣuḥ //	jagAma rAmaH pitaram didRkzuH pituH nideSam viDivat cikIrzuH //
   Ram_2,30.22 //	Ram_2,30.22 //
   tat pūrvam aikṣvākasuto mahātmā rāmo gamiṣyan vanam ārtarūpam /	tat pUrvam EkzvAka sutaH mahAtmA rAmaH gamizyan vanam Arta rUpam /
   vyatiṣṭhata prekṣya tadā sumantraṃ pitur mahātmā pratihāraṇārtham //	vyatizWata prekzya tadA sumantram pituH mahAtmA pratihAraNa arTam //
   Ram_2,30.23 //	Ram_2,30.23 //
   pitur nideśena tu dharmavatsalo vanapraveśe kṛtabuddhiniścayaḥ /	pituH nideSena tu Darma vatsalaH vana praveSe kRta budDi niScayaH /
   sa rāghavaḥ prekṣya sumantram abravīn nivedayasvāgamanaṃ nṛpāya me //	sa rAGavaH prekzya sumantram abravIt nivedayasva Agamanam nRpAya me //
   Ram_2,30.24 //	Ram_2,30.24 //
   sa rāmapreṣitaḥ kṣipraṃ saṃtāpakaluṣendriyaḥ /	sa rAma prezitaH kzipram saMtApa kaluza indriyaH /
   praviśya nṛpatiṃ sūto niḥśvasantaṃ dadarśa ha // Ram_2,31.1 //	praviSya nRpatim sUtaH niHSvasantam dadarSa ha // Ram_2,31.1 //
   ālokya tu mahāprājñaḥ paramākulacetasaṃ /	Alokya tu mahA prAjQaH parama Akula cetasam /
   rāmam evānuśocantaṃ sūtaḥ prāñjalir āsadat // Ram_2,31.2 //	rAmam eva anuSocantam sUtaH prAQjaliH Asadat // Ram_2,31.2 //
   ayaṃ sa puruṣavyāghra dvāri tiṣṭhati te sutaḥ /	ayam sa puruza vyAGra dvAri tizWati te sutaH /
   brāhmaṇebhyo dhanaṃ dattvā sarvaṃ caivopajīvinām // Ram_2,31.3 //	brAhmaNeByaH Danam dattvA sarvam ca eva upajIvinAm // Ram_2,31.3 //
   sa tvā paśyatu bhadraṃ te rāmaḥ satyaparākramaḥ /	sa tvA paSyatu Badram te rAmaH satya parAkramaH /
   sarvān suhṛda āpṛcchya tvām idānīṃ didṛkṣate // Ram_2,31.4 //	sarvAn suhRdaH ApRcCya tvAm idAnIm didRkzate // Ram_2,31.4 //
   gamiṣyati mahāraṇyaṃ taṃ paśya jagatīpate /	gamizyati mahA araNyam tam paSya jagatIpate /
   vṛtaṃ rājaguṇaiḥ sarvair ādityam iva raśmibhiḥ // Ram_2,31.5 //	vRtam rAja guNEH sarvEH Adityam iva raSmiBiH // Ram_2,31.5 //
   sa satyavādī dharmātmā gāmbhīryāt sāgaropamaḥ /	sa satya vAdI Darma AtmA gAmBIryAt sAgara upamaH /
   ākāśa iva niṣpaṅko narendraḥ pratyuvāca tam // Ram_2,31.6 //	AkASaH iva nizpaFkaH narendraH pratyuvAca tam // Ram_2,31.6 //
   sumantrānaya me dārān ye kecid iha māmakāḥ /	sumantra Anaya me dArAn ye kecid iha mAmakAH /
   dāraiḥ parivṛtaḥ sarvair draṣṭum icchāmi rāghavam // Ram_2,31.7 //	dArEH parivRtaH sarvEH drazwum icCAmi rAGavam // Ram_2,31.7 //
   so 'ntaḥpuram atītyaiva striyas tā vākyam abravīt /	saH antaHpuram atItya eva striyaH tAH vAkyam abravIt /
   āryo hvayati vo rājā gamyatāṃ tatra māciram // Ram_2,31.8 //	AryaH hvayati vaH rAjA gamyatAm tatra mAciram // Ram_2,31.8 //
   evam uktāḥ striyaḥ sarvāḥ sumantreṇa nṛpājñayā /	evam uktAH striyaH sarvAH sumantreNa nRpa AjQayA /
   pracakramus tad bhavanaṃ bhartur ājñāya śāsanam // Ram_2,31.9 //	pracakramuH tat Bavanam BartuH AjQAya SAsanam // Ram_2,31.9 //
   ardhasaptaśatās tās tu pramadās tāmralocanāḥ /	arDa saptaSatAH tAH tu pramadAH tAmra locanAH /
   kausalyāṃ parivāryātha śanair jagmur dhṛtavratāḥ // Ram_2,31.10 //	kOsalyAm parivArya aTa SanEs jagmuH DRta vratAH // Ram_2,31.10 //
   āgateṣu ca dāreṣu samavekṣya mahīpatiḥ /	Agatezu ca dArezu samavekzya mahIpatiH /
   uvāca rājā taṃ sūtaṃ sumantrānaya me sutam // Ram_2,31.11 //	uvAca rAjA tam sUtam sumantra Anaya me sutam // Ram_2,31.11 //
   sa sūto rāmam ādāya lakṣmaṇaṃ maithilīṃ tadā /	sa sUtaH rAmam AdAya lakzmaNam mETilIm tadA /
   jagāmābhimukhas tūrṇaṃ sakāśaṃ jagatīpateḥ // Ram_2,31.12 //	jagAma aBimuKaH tUrNam sakASam jagatIpateH // Ram_2,31.12 //
   sa rājā putram āyāntaṃ dṛṣṭvā dūrāt kṛtāñjalim /	sa rAjA putram AyAntam dRzwvA dUrAt kRtAQjalim /
   utpapātāsanāt tūrṇam ārtaḥ strījanasaṃvṛtaḥ // Ram_2,31.13 //	utpapAta AsanAt tUrNam ArtaH strI jana saMvRtaH // Ram_2,31.13 //
   so 'bhidudrāva vegena rāmaṃ dṛṣṭvā viśāṃpatiḥ /	saH aBidudrAva vegena rAmam dRzwvA viSAMpatiH /
   tam asaṃprāpya duḥkhārtaḥ papāta bhuvi mūrchitaḥ // Ram_2,31.14 //	tam asaMprApya duHKa ArtaH papAta Buvi mUrCitaH // Ram_2,31.14 //
   taṃ rāmo 'bhyapatat kṣipraṃ lakṣmaṇaś ca mahārathaḥ /	tam rAmaH aByapatat kzipram lakzmaNaH ca mahA raTaH /
   visaṃjñam iva duḥkhena saśokaṃ nṛpatiṃ tadā // Ram_2,31.15 //	visaMjQam iva duHKena sa Sokam nRpatim tadA // Ram_2,31.15 //
   strīsahasraninādaś ca saṃjajñe rājaveśmani /	strI sahasra ninAdaH ca saMjajQe rAja veSmani /
   hā hā rāmeti sahasā bhūṣaṇadhvanimūrchitaḥ // Ram_2,31.16 //	hA hA rAma iti sahasA BUzaNa Dvani mUrCitaH // Ram_2,31.16 //
   taṃ pariṣvajya bāhubhyāṃ tāv ubhau rāmalakṣmaṇau /	tam parizvajya bAhuByAm tO uBO rAma lakzmaNO /
   paryaṅke sītayā sārdhaṃ rudantaḥ samaveśayan // Ram_2,31.17 //	paryaFke sItayA sArDam rudantaH samaveSayan // Ram_2,31.17 //
   atha rāmo muhūrtena labdhasaṃjñaṃ mahīpatim /	aTa rAmaH muhUrtena labDa saMjQam mahIpatim /
   uvāca prāñjalir bhūtvā śokārṇavapariplutam // Ram_2,31.18 //	uvAca prAQjaliH BUtvA Soka arNava pariplutam // Ram_2,31.18 //
   āpṛcche tvāṃ mahārāja sarveṣām īśvaro 'si naḥ /	ApRcCe tvAm mahA rAja sarvezAm ISvaraH asi naH /
   prasthitaṃ daṇḍakāraṇyaṃ paśya tvaṃ kuśalena mām // Ram_2,31.19 //	prasTitam daNxaka araNyam paSya tvam kuSalena mAm // Ram_2,31.19 //
   lakṣmaṇaṃ cānujānīhi sītā cānveti māṃ vanam /	lakzmaNam ca anujAnIhi sItA ca anveti mAm vanam /
   kāraṇair bahubhis tathyair vāryamāṇau na cecchataḥ // Ram_2,31.20 //	kAraNEH bahuBiH taTyEH vAryamANO na ca icCataH // Ram_2,31.20 //
   anujānīhi sarvān naḥ śokam utsṛjya mānada /	anujAnIhi sarvAn naH Sokam utsRjya mAnada /
   lakṣmaṇaṃ māṃ ca sītāṃ ca prajāpatir iva prajāḥ // Ram_2,31.21 //	lakzmaNam mAm ca sItAm ca prajApatiH iva prajAH // Ram_2,31.21 //
   pratīkṣamāṇam avyagram anujñāṃ jagatīpateḥ /	pratIkzamANam avyagram anujQAm jagatIpateH /
   uvāca rājā samprekṣya vanavāsāya rāghavam // Ram_2,31.22 //	uvAca rAjA samprekzya vana vAsAya rAGavam // Ram_2,31.22 //
   ahaṃ rāghava kaikeyyā varadānena mohitaḥ /	aham rAGava kEkeyyAH vara dAnena mohitaH /
   ayodhyāyās tvam evādya bhava rājā nigṛhya mām // Ram_2,31.23 //	ayoDyAyAH tvam eva adya Bava rAjA nigRhya mAm // Ram_2,31.23 //
   evam ukto nṛpatinā rāmo dharmabhṛtāṃ varaḥ /	evam uktaH nRpatinA rAmaH Darma BRtAm varaH /
   pratyuvācāñjaliṃ kṛtvā pitaraṃ vākyakovidaḥ // Ram_2,31.24 //	pratyuvAca aQjalim kRtvA pitaram vAkya kovidaH // Ram_2,31.24 //
   bhavān varṣasahasrāya pṛthivyā nṛpate patiḥ /	BavAn varza sahasrAya pRTivyAH nRpate patiH /
   ahaṃ tv araṇye vatsyāmi na me kāryaṃ tvayānṛtam // Ram_2,31.25 //	aham tu araNye vatsyAmi na me kAryam tvayA anRtam // Ram_2,31.25 //
   śreyase vṛddhaye tāta punarāgamanāya ca /	Sreyase vRdDaye tAta punar AgamanAya ca /
   gacchasvāriṣṭam avyagraḥ panthānam akutobhayam // Ram_2,31.26 //	gacCasva arizwam avyagraH panTAnam akutoBayam // Ram_2,31.26 //
   adya tv idānīṃ rajanīṃ putra mā gaccha sarvathā /	adya tu idAnIm rajanIm putra mA gacCa sarvaTA /
   mātaraṃ māṃ ca saṃpaśyan vasemām adya śarvarīm /	mAtaram mAm ca saMpaSyan vasa imAm adya SarvarIm /
   tarpitaḥ sarvakāmais tvaṃ śvaḥkāle sādhayiṣyasi // Ram_2,31.27 //	tarpitaH sarva kAmEH tvam Svas kAle sADayizyasi // Ram_2,31.27 //
   atha rāmas tathā śrutvā pitur ārtasya bhāṣitam /	aTa rAmaH taTA SrutvA pituH Artasya BAzitam /
   lakṣmaṇena saha bhrātrā dīno vacanam abravīt // Ram_2,31.28 //	lakzmaNena saha BrAtrA dInaH vacanam abravIt // Ram_2,31.28 //
   prāpsyāmi yān adya guṇān ko me śvastān pradāsyati /	prApsyAmi yAn adya guNAn kaH me SvastAn pradAsyati /
   apakramaṇam evātaḥ sarvakāmair ahaṃ vṛṇe // Ram_2,31.29 //	apakramaNam eva atas sarva kAmEH aham vRNe // Ram_2,31.29 //
   iyaṃ sarāṣṭrā sajanā dhanadhānyasamākulā /	iyam sa rAzwrA sa janAH Dana DAnya samAkulAH /
   mayā visṛṣṭā vasudhā bharatāya pradīyatām // Ram_2,31.30 //	mayA visRzwA vasuDA BaratAya pradIyatAm // Ram_2,31.30 //
   apagacchatu te duḥkhaṃ mā bhūr bāṣpapariplutaḥ /	apagacCatu te duHKam mA BUH bAzpa pariplutaH /
   na hi kṣubhyati durdharṣaḥ samudraḥ saritāṃ patiḥ // Ram_2,31.31 //	na hi kzuByati durDarzaH samudraH saritAm patiH // Ram_2,31.31 //
   naivāhaṃ rājyam icchāmi na sukhaṃ na ca maithilīm /	na eva aham rAjyam icCAmi na suKam na ca mETilIm /
   tvām ahaṃ satyam icchāmi nānṛtaṃ puruṣarṣabha // Ram_2,31.32 //	tvAm aham satyam icCAmi na anRtam puruza RzaBaH // Ram_2,31.32 //
   puraṃ ca rāṣṭraṃ ca mahī ca kevalā mayā nisṛṣṭā bharatāya dīyatām /	puram ca rAzwram ca mahI ca kevalAH mayA nisRzwAH BaratAya dIyatAm /
   ahaṃ nideśaṃ bhavato 'nupālayan vanaṃ gamiṣyāmi cirāya sevitum //	aham nideSam BavataH anupAlayan vanam gamizyAmi cirAya sevitum //
   Ram_2,31.33 //	Ram_2,31.33 //
   mayā nisṛṣṭāṃ bharato mahīm imāṃ saśailakhaṇḍāṃ sapurāṃ sakānanām /	mayA nisRzwAm BarataH mahIm imAm sa SEla KaNxAm sa purAm sa kAnanAm /
   śivāṃ susīmām anuśāstu kevalaṃ tvayā yad uktaṃ nṛpate yathāstu tat //	SivAm su sImAm anuSAstu kevalam tvayA yat uktam nRpate yaTA astu tat //
   Ram_2,31.34 //	Ram_2,31.34 //
   na me tathā pārthiva dhīyate mano mahatsu kāmeṣu na cātmanaḥ priye /	na me taTA pArTiva DIyate manaH mahatsu kAmezu na ca AtmanaH priye /
   yathā nideśe tava śiṣṭasaṃmate vyapaitu duḥkhaṃ tava matkṛte 'nagha //	yaTA nideSe tava Sizwa saMmate vyapEtu duHKam tava mad kRte anaGaH //
   Ram_2,31.35 //	Ram_2,31.35 //
   tad adya naivānagha rājyam avyayaṃ na sarvakāmān na sukhaṃ na maithilīm /	tat adya na eva anaGa rAjyam avyayam na sarva kAmAn na suKam na mETilIm /
   na jīvitaṃ tvām anṛtena yojayan vṛṇīya satyaṃ vratam astu te tathā //	na jIvitam tvAm anRtena yojayan vRNIya satyam vratam astu te taTA //
   Ram_2,31.36 //	Ram_2,31.36 //
   phalāni mūlāni ca bhakṣayan vane girīṃś ca paśyan saritaḥ sarāṃsi ca /	PalAni mUlAni ca Bakzayan vane girIn ca paSyan saritaH sarAMsi ca /
   vanaṃ praviśyaiva vicitrapādapaṃ sukhī bhaviṣyāmi tavāstu nirvṛtiḥ //	vanam praviSya eva vicitra pAdapam suKI BavizyAmi tava astu nirvRtiH //
   Ram_2,31.37 //	Ram_2,31.37 //
   tataḥ sumantram aikṣvākaḥ pīḍito 'tra pratijñayā /	tatas sumantram EkzvAkaH pIxitaH atra pratijQayA /
   sabāṣpam atiniḥśvasya jagādedaṃ punaḥ punaḥ // Ram_2,32.1 //	sa bAzpam ati niHSvasya jagAda idam punar punar // Ram_2,32.1 //
   sūta ratnasusampūrṇā caturvidhabalā camūḥ /	sUta ratna su sampUrNA caturviDa balA camUH /
   rāghavasyānuyātrārthaṃ kṣipraṃ pratividhīyatām // Ram_2,32.2 //	rAGavasya anuyAtrA arTam kzipram prativiDIyatAm // Ram_2,32.2 //
   rūpājīvāśca śālinyo vaṇijaś ca mahādhanāḥ /	rUpAjIvAH ca SAlinyaH vaNijaH ca mahADanAH /
   śobhayantu kumārasya vāhinīṃ suprasāritāḥ // Ram_2,32.3 //	SoBayantu kumArasya vAhinIm su prasAritAH // Ram_2,32.3 //
   ye cainam upajīvanti ramate yaiś ca vīryataḥ /	ye ca enam upajIvanti ramate yEH ca vIryataH /
   teṣāṃ bahuvidhaṃ dattvā tān apy atra niyojaya // Ram_2,32.4 //	tezAm bahuviDam dattvA tAn api atra niyojaya // Ram_2,32.4 //
   nighnan mṛgān kuñjarāṃś ca pibaṃś cāraṇyakaṃ madhu /	niGnan mRgAn kuQjarAn ca piban ca AraNyakam maDu /
   nadīś ca vividhāḥ paśyan na rājyaṃ saṃsmariṣyati // Ram_2,32.5 //	nadIH ca viviDAH paSyan na rAjyam saMsmarizyati // Ram_2,32.5 //
   dhānyakośaś ca yaḥ kaścid dhanakośaś ca māmakaḥ /	DAnya koSaH ca yaH kaScid Dana koSaH ca mAmakaH /
   tau rāmam anugacchetāṃ vasantaṃ nirjane vane // Ram_2,32.6 //	tO rAmam anugacCetAm vasantam nirjane vane // Ram_2,32.6 //
   yajan puṇyeṣu deśeṣu visṛjaṃś cāptadakṣiṇāḥ /	yajan puNyezu deSezu visRjan ca Apta dakziNAH /
   ṛṣibhiś ca samāgamya pravatsyati sukhaṃ vane // Ram_2,32.7 //	RziBiH ca samAgamya pravatsyati suKam vane // Ram_2,32.7 //
   bharataś ca mahābāhur ayodhyāṃ pālayiṣyati /	BarataH ca mahA bAhuH ayoDyAm pAlayizyati /
   sarvakāmaiḥ punaḥ śrīmān rāmaḥ saṃsādhyatām iti // Ram_2,32.8 //	sarva kAmEH punar SrImAn rAmaH saMsADyatAm iti // Ram_2,32.8 //
   evaṃ bruvati kākutsthe kaikeyyā bhayam āgatam /	evam bruvati kAkutsTe kEkeyyAH Bayam Agatam /
   mukhaṃ cāpy agamacchoṣaṃ svaraś cāpi nyarudhyata // Ram_2,32.9 //	muKam ca api agamat Sozam svaraH ca api nyaruDyata // Ram_2,32.9 //
   sā viṣaṇṇā ca saṃtrastā kaikeyī vākyam abravīt /	sA vizaNNA ca saMtrastA kEkeyI vAkyam abravIt /
   rājyaṃ gatajanaṃ sādho pītamaṇḍāṃ surām iva /	rAjyam gata janam sADo pIta maNxAm surAm iva /
   nirāsvādyatamaṃ śūnyaṃ bharato nābhipatsyate // Ram_2,32.10 //	nirAsvAdyatamam SUnyam BarataH na aBipatsyate // Ram_2,32.10 //
   kaikeyyāṃ muktalajjāyāṃ vadantyām atidāruṇam /	kEkeyyAm mukta lajjAyAm vadantyAm ati dAruNam /
   rājā daśaratho vākyam uvācāyatalocanām /	rAjA daSaraTaH vAkyam uvAca Ayata locanAm /
   vahantaṃ kiṃ tudasi māṃ niyujya dhuri māhite // Ram_2,32.11 //	vahantam kim tudasi mAm niyujya Duri mA ahite // Ram_2,32.11 //
   kaikeyī dviguṇaṃ kruddhā rājānam idam abravīt /	kEkeyI dviguNam krudDA rAjAnam idam abravIt /
   tavaiva vaṃśe sagaro jyeṣṭhaṃ putram upārudhat /	tava eva vaMSe sagaraH jyezWam putram upAruDat /
   asamañja iti khyātaṃ tathāyaṃ gantum arhati // Ram_2,32.12 //	asamaQjaH iti KyAtam taTA ayam gantum arhati // Ram_2,32.12 //
   evam ukto dhig ity eva rājā daśaratho 'bravīt /	evam uktaH Dik iti eva rAjA daSaraTaH abravIt /
   vrīḍitaś ca janaḥ sarvaḥ sā ca tan nāvabudhyata // Ram_2,32.13 //	vrIxitaH ca janaH sarvaH sA ca tat na avabuDyata // Ram_2,32.13 //
   tatra vṛddho mahāmātraḥ siddhārtho nāma nāmataḥ /	tatra vRdDaH mahAmAtraH sidDArTaH nAma nAmataH /
   śucir bahumato rājñaḥ kaikeyīm idam abravīt // Ram_2,32.14 //	SuciH bahu mataH rAjQaH kEkeyIm idam abravIt // Ram_2,32.14 //
   asamañjo gṛhītvā tu krīḍitaḥ pathi dārakān /	asamaQjaH gRhItvA tu krIxitaH paTi dArakAn /
   sarayvāḥ prakṣipann apsu ramate tena durmatiḥ // Ram_2,32.15 //	sarayvAH prakzipan apsu ramate tena durmatiH // Ram_2,32.15 //
   taṃ dṛṣṭvā nāgarāḥ sarve kruddhā rājānam abruvan /	tam dRzwvA nAgarAH sarve krudDAH rAjAnam abruvan /
   asamañjaṃ vṛṇīṣvaikam asmān vā rāṣṭravardhana // Ram_2,32.16 //	asamaQjam vRNIzva ekam asmAn vA rAzwra varDana // Ram_2,32.16 //
   tān uvāca tato rājā kiṃnimittam idaṃ bhayam /	tAn uvAca tatas rAjA kiMnimittam idam Bayam /
   tāś cāpi rājñā saṃpṛṣṭā vākyaṃ prakṛtayo 'bruvan // Ram_2,32.17 //	tAH ca api rAjQA saMpRzwAH vAkyam prakRtayaH abruvan // Ram_2,32.17 //
   krīḍitas tv eṣa naḥ putrān bālān udbhrāntacetanaḥ /	krIxitaH tu eza naH putrAn bAlAn udBrAnta cetanaH /
   sarayvāṃ prakṣipan maurkhyād atulāṃ prītim aśnute // Ram_2,32.18 //	sarayvAm prakzipan mOrKyAt atulAm prItim aSnute // Ram_2,32.18 //
   sa tāsāṃ vacanaṃ śrutvā prakṛtīnāṃ narādhipa /	sa tAsAm vacanam SrutvA prakRtInAm narADipa /
   taṃ tatyājāhitaṃ putraṃ tāsāṃ priyacikīrṣayā // Ram_2,32.19 //	tam tatyAja Ahitam putram tAsAm priya cikIrzayA // Ram_2,32.19 //
   ity evam atyajad rājā sagaro vai sudhārmikaḥ /	iti evam atyajat rAjA sagaraH vE su DArmikaH /
   rāmaḥ kim akarot pāpaṃ yenaivam uparudhyate // Ram_2,32.20 //	rAmaH kim akarot pApam yena evam uparuDyate // Ram_2,32.20 //
   śrutvā tu siddhārthavaco rājā śrāntatarasvanaḥ /	SrutvA tu sidDArTa vacaH rAjA SrAntatara svanaH /
   śokopahatayā vācā kaikeyīm idam abravīt // Ram_2,32.21 //	Soka upahatayA vAcA kEkeyIm idam abravIt // Ram_2,32.21 //
   anuvrajiṣyāmy aham adya rāmaṃ rājyaṃ parityajya sukhaṃ dhanaṃ ca /	anuvrajizyAmi aham adya rAmam rAjyam parityajya suKam Danam ca /
   sahaiva rājñā bharatena ca tvaṃ yathā sukhaṃ bhuṅkṣva cirāya rājyam //	saha eva rAjQA Baratena ca tvam yaTA suKam BuFkzva cirAya rAjyam //
   Ram_2,32.22 //	Ram_2,32.22 //
   mahāmātravacaḥ śrutvā rāmo daśarathaṃ tadā /	mahAmAtra vacaH SrutvA rAmaH daSaraTam tadA /
   anvabhāṣata vākyaṃ tu vinayajño vinītavat // Ram_2,33.1 //	anvaBAzata vAkyam tu vinaya jQaH vinIta vat // Ram_2,33.1 //
   tyaktabhogasya me rājan vane vanyena jīvataḥ /	tyakta Bogasya me rAjan vane vanyena jIvataH /
   kiṃ kāryam anuyātreṇa tyaktasaṅgasya sarvataḥ // Ram_2,33.2 //	kim kAryam anuyAtreNa tyakta saFgasya sarvatas // Ram_2,33.2 //
   yo hi dattvā dvipaśreṣṭhaṃ kakṣyāyāṃ kurute manaḥ /	yaH hi dattvA dvipa SrezWam kakzyAyAm kurute manaH /
   rajjusnehena kiṃ tasya tyajataḥ kuñjarottamam // Ram_2,33.3 //	rajju snehena kim tasya tyajataH kuQjara uttamam // Ram_2,33.3 //
   tathā mama satāṃ śreṣṭha kiṃ dhvajinyā jagatpate /	taTA mama satAm SrezWa kim DvajinyA jagatpate /
   sarvāṇy evānujānāmi cīrāṇy evānayantu me // Ram_2,33.4 //	sarvANi eva anujAnAmi cIrANi eva Anayantu me // Ram_2,33.4 //
   khanitrapiṭake cobhe mamānayata gacchataḥ /	Kanitra piwake ca uBe mama Anayata gacCataH /
   caturdaśa vane vāsaṃ varṣāṇi vasato mama // Ram_2,33.5 //	caturdaSa vane vAsam varzANi vasataH mama // Ram_2,33.5 //
   atha cīrāṇi kaikeyī svayam āhṛtya rāghavam /	aTa cIrANi kEkeyI svayam AhRtya rAGavam /
   uvāca paridhatsveti janaughe nirapatrapā // Ram_2,33.6 //	uvAca pariDatsva iti jana oGe nirapatrapAH // Ram_2,33.6 //
   sa cīre puruṣavyāghraḥ kaikeyyāḥ pratigṛhya te /	sa cIre puruza vyAGraH kEkeyyAH pratigRhya te /
   sūkṣmavastram avakṣipya munivastrāṇy avasta ha // Ram_2,33.7 //	sUkzma vastram avakzipya muni vastrANi avasta ha // Ram_2,33.7 //
   lakṣmaṇaś cāpi tatraiva vihāya vasane śubhe /	lakzmaNaH ca api tatra eva vihAya vasane SuBe /
   tāpasāc chādane caiva jagrāha pitur agrataḥ // Ram_2,33.8 //	tApasAt CAdane ca eva jagrAha pituH agratas // Ram_2,33.8 //
   athātmaparidhānārthaṃ sītā kauśeyavāsinī /	aTa Atma pariDAna arTam sItA kOSeya vAsinI /
   samīkṣya cīraṃ saṃtrastā pṛṣatī vāgurām iva // Ram_2,33.9 //	samIkzya cIram saMtrastA pRzatI vAgurAm iva // Ram_2,33.9 //
   sā vyapatrapamāṇeva pratigṛhya ca durmanāḥ /	sA vyapatrapamANA iva pratigRhya ca durmanAH /
   gandharvarājapratimaṃ bhartāram idam abravīt /	ganDarva rAja pratimam BartAram idam abravIt /
   kathaṃ nu cīraṃ badhnanti munayo vanavāsinaḥ // Ram_2,33.10 //	kaTam nu cIram baDnanti munayaH vana vAsinaH // Ram_2,33.10 //
   kṛtvā kaṇṭhe ca sā cīram ekam ādāya pāṇinā /	kRtvA kaNWe ca sA cIram ekam AdAya pANinA /
   tasthau hy akuśalā tatra vrīḍitā janakātmajā // Ram_2,33.11 //	tasTO hi akuSalA tatra vrIxitAH janakAtmajA // Ram_2,33.11 //
   tasyās tat kṣipram āgamya rāmo dharmabhṛtāṃ varaḥ /	tasyAH tat kzipram Agamya rAmaH Darma BRtAm varaH /
   cīraṃ babandha sītāyāḥ kauśeyasyopari svayam // Ram_2,33.12 //	cIram babanDa sItAyAH kOSeyasya upari svayam // Ram_2,33.12 //
   tasyāṃ cīraṃ vasānāyāṃ nāthavatyām anāthavat /	tasyAm cIram vasAnAyAm nATavatyAm anATa vat /
   pracukrośa janaḥ sarvo dhik tvāṃ daśarathaṃ tv iti // Ram_2,33.13 //	pracukroSa janaH sarvaH Dik tvAm daSaraTam tu iti // Ram_2,33.13 //
   sa niḥśvasyoṣṇam aikṣvākas tāṃ bhāryām idam abravīt /	sa niHSvasya uzNam EkzvAkaH tAm BAryAm idam abravIt /
   kaikeyi kuśacīreṇa na sītā gantum arhati // Ram_2,33.14 //	kEkeyi kuSa cIreNa na sItA gantum arhati // Ram_2,33.14 //
   nanu paryāptam etat te pāpe rāmavivāsanam /	nanu paryAptam etat te pApe rAma vivAsanam /
   kim ebhiḥ kṛpaṇair bhūyaḥ pātakair api te kṛtaiḥ // Ram_2,33.15 //	kim eBiH kRpaNEH BUyas pAtakEH api te kRtEH // Ram_2,33.15 //
   evaṃ bruvantaṃ pitaraṃ rāmaḥ samprasthito vanam /	evam bruvantam pitaram rAmaH samprasTitaH vanam /
   avākśirasam āsīnam idaṃ vacanam abravīt // Ram_2,33.16 //	avAkSirasam AsInam idam vacanam abravIt // Ram_2,33.16 //
   iyaṃ dhārmika kausalyā mama mātā yaśasvinī /	iyam DArmika kOsalyA mama mAtA yaSasvinI /
   vṛddhā cākṣudraśīlā ca na ca tvāṃ devagarhite // Ram_2,33.17 //	vRdDA ca akzudra SIlA ca na ca tvAm deva garhite // Ram_2,33.17 //
   mayā vihīnāṃ varada prapannāṃ śokasāgaram /	mayA vihInAm vara da prapannAm Soka sAgaram /
   adṛṣṭapūrvavyasanāṃ bhūyaḥ saṃmantum arhasi // Ram_2,33.18 //	adRzwa pUrva vyasanAm BUyas saMmantum arhasi // Ram_2,33.18 //
   imāṃ mahendropamajātagarbhiṇīṃ tathā vidhātuṃ jananīṃ mamārhasi /	imAm mahA indra upama jAta garBiNIm taTA viDAtum jananIm mama arhasi /
   yathā vanasthe mayi śokakarśitā na jīvitaṃ nyasya yamakṣayaṃ vrajet //	yaTA vana sTe mayi Soka karSitAH na jIvitam nyasya yama kzayam vrajet //
   Ram_2,33.19 //	Ram_2,33.19 //
   rāmasya tu vacaḥ śrutvā muniveṣadharaṃ ca tam /	rAmasya tu vacaH SrutvA muni veza Daram ca tam /
   samīkṣya saha bhāryābhī rājā vigatacetanaḥ // Ram_2,34.1 //	samIkzya saha BAryABiH rAjA vigata cetanaH // Ram_2,34.1 //
   nainaṃ duḥkhena saṃtaptaḥ pratyavaikṣata rāghavam /	na enam duHKena saMtaptaH pratyavEkzata rAGavam /
   na cainam abhisamprekṣya pratyabhāṣata durmanāḥ // Ram_2,34.2 //	na ca enam aBisamprekzya pratyaBAzata durmanAH // Ram_2,34.2 //
   sa muhūrtam ivāsaṃjño duḥkhitaś ca mahīpatiḥ /	sa muhUrtam iva asaMjQaH duHKitaH ca mahIpatiH /
   vilalāpa mahābāhū rāmam evānucintayan // Ram_2,34.3 //	vilalApa mahA bAhuH rAmam eva anucintayan // Ram_2,34.3 //
   manye khalu mayā pūrvaṃ vivatsā bahavaḥ kṛtāḥ /	manye Kalu mayA pUrvam vivatsAH bahavaH kRtAH /
   prāṇino hiṃsitā vāpi tasmād idam upasthitam // Ram_2,34.4 //	prANinaH hiMsitAH vA api tasmAt idam upasTitam // Ram_2,34.4 //
   na tv evānāgate kāle dehāc cyavati jīvitam /	na tu eva anAgate kAle dehAt cyavati jIvitam /
   kaikeyyā kliśyamānasya mṛtyur mama na vidyate // Ram_2,34.5 //	kEkeyyA kliSyamAnasya mRtyuH mama na vidyate // Ram_2,34.5 //
   yo 'haṃ pāvakasaṃkāśaṃ paśyāmi purataḥ sthitam /	yaH aham pAvaka saMkASam paSyAmi puratas sTitam /
   vihāya vasane sūkṣme tāpasācchādam ātmajam // Ram_2,34.6 //	vihAya vasane sUkzme tApasa AcCAdam Atmajam // Ram_2,34.6 //
   ekasyāḥ khalu kaikeyyāḥ kṛte 'yaṃ kliśyate janaḥ /	ekasyAH Kalu kEkeyyAH kRte ayam kliSyate janaH /
   svārthe prayatamānāyāḥ saṃśritya nikṛtiṃ tv imām // Ram_2,34.7 //	sva arTe prayatamAnAyAH saMSritya nikRtim tu imAm // Ram_2,34.7 //
   evam uktvā tu vacanaṃ bāṣpeṇa pihitendriyaḥ /	evam uktvA tu vacanam bAzpeNa pihita indriyaH /
   rāmeti sakṛd evoktvā vyāhartuṃ na śaśāka ha // Ram_2,34.8 //	rAma iti sakRt eva uktvA vyAhartum na SaSAka ha // Ram_2,34.8 //
   saṃjñāṃ tu pratilabhyaiva muhūrtāt sa mahīpatiḥ /	saMjQAm tu pratilaBya eva muhUrtAt sa mahIpatiH /
   netrābhyām aśrupūrṇābhyāṃ sumantram idam abravīt // Ram_2,34.9 //	netrAByAm aSru pUrNAByAm sumantram idam abravIt // Ram_2,34.9 //
   aupavāhyaṃ rathaṃ yuktvā tvam āyāhi hayottamaiḥ /	OpavAhyam raTam yuktvA tvam AyAhi haya uttamEH /
   prāpayainaṃ mahābhāgam ito janapadāt param // Ram_2,34.10 //	prApaya enam mahABAgam itas janapadAt param // Ram_2,34.10 //
   evaṃ manye guṇavatāṃ guṇānāṃ phalam ucyate /	evam manye guNavatAm guNAnAm Palam ucyate /
   pitrā mātrā ca yat sādhur vīro nirvāsyate vanam // Ram_2,34.11 //	pitrA mAtrA ca yat sADuH vIraH nirvAsyate vanam // Ram_2,34.11 //
   rājño vacanam ājñāya sumantraḥ śīghravikramaḥ /	rAjQaH vacanam AjQAya sumantraH SIGra vikramaH /
   yojayitvāyayau tatra ratham aśvair alaṃkṛtam // Ram_2,34.12 //	yojayitvA AyayO tatra raTam aSvEH alaMkRtam // Ram_2,34.12 //
   taṃ rathaṃ rājaputrāya sūtaḥ kanakabhūṣitam /	tam raTam rAja putrAya sUtaH kanaka BUzitam /
   ācacakṣe 'ñjaliṃ kṛtvā yuktaṃ paramavājibhiḥ // Ram_2,34.13 //	Acacakze aQjalim kRtvA yuktam parama vAjiBiH // Ram_2,34.13 //
   rājā satvaram āhūya vyāpṛtaṃ vittasaṃcaye /	rAjA sa tvaram AhUya vyApRtam vitta saMcaye /
   uvāca deśakālajño niścitaṃ sarvataḥ śuci // Ram_2,34.14 //	uvAca deSa kAla jQaH niScitam sarvatas Suci // Ram_2,34.14 //
   vāsāṃsi ca mahārhāṇi bhūṣaṇāni varāṇi ca /	vAsAMsi ca mahArhANi BUzaNAni varANi ca /
   varṣāṇy etāni saṃkhyāya vaidehyāḥ kṣipram ānaya // Ram_2,34.15 //	varzANi etAni saMKyAya vEdehyAH kzipram Anaya // Ram_2,34.15 //
   narendreṇaivam uktas tu gatvā kośagṛhaṃ tataḥ /	narendreNa evam uktaH tu gatvA koSa gRham tatas /
   prāyacchat sarvam āhṛtya sītāyai kṣipram eva tat // Ram_2,34.16 //	prAyacCat sarvam AhRtya sItAyE kzipram eva tat // Ram_2,34.16 //
   sā sujātā sujātāni vaidehī prasthitā vanam /	sA sujAtA sujAtAni vEdehI prasTitAH vanam /
   bhūṣayāmāsa gātrāṇi tair vicitrair vibhūṣaṇaiḥ // Ram_2,34.17 //	BUzayAmAsa gAtrANi tEH vicitrEH viBUzaNEH // Ram_2,34.17 //
   vyarājayata vaidehī veśma tat suvibhūṣitā /	vyarAjayata vEdehI veSma tat su viBUzitA /
   udyato 'ṃśumataḥ kāle khaṃ prabheva vivasvataḥ // Ram_2,34.18 //	udyataH aMSumataH kAle Kam praBA iva vivasvataH // Ram_2,34.18 //
   tāṃ bhujābhyāṃ pariṣvajya śvaśrūr vacanam abravīt /	tAm BujAByAm parizvajya SvaSrUH vacanam abravIt /
   anācarantīṃ kṛpaṇaṃ mūrdhny upāghrāya maithilīm // Ram_2,34.19 //	anAcarantIm kRpaNam mUrDni upAGrAya mETilIm // Ram_2,34.19 //
   asatyaḥ sarvaloke 'smin satataṃ satkṛtāḥ priyaiḥ /	asatyaH sarva loke asmin satatam satkRtAH priyEH /
   bhartāraṃ nānumanyante vinipātagataṃ striyaḥ // Ram_2,34.20 //	BartAram na anumanyante vinipAta gatam striyaH // Ram_2,34.20 //
   sa tvayā nāvamantavyaḥ putraḥ pravrājito mama /	sa tvayA na avamantavyaH putraH pravrAjitaH mama /
   tava daivatam astv eṣa nirdhanaḥ sadhano 'pi vā // Ram_2,34.21 //	tava dEvatam astu eza nirDanaH sa DanaH api vA // Ram_2,34.21 //
   vijñāya vacanaṃ sītā tasyā dharmārthasaṃhitam /	vijQAya vacanam sItA tasyAH Darma arTa saMhitam /
   kṛtāñjalir uvācedaṃ śvaśrūm abhimukhe sthitā // Ram_2,34.22 //	kRtAQjaliH uvAca idam SvaSrUm aBimuKe sTitAH // Ram_2,34.22 //
   kariṣye sarvam evāham āryā yad anuśāsti mām /	karizye sarvam eva aham AryA yat anuSAsti mAm /
   abhijñāsmi yathā bhartur vartitavyaṃ śrutaṃ ca me // Ram_2,34.23 //	aBijQA asmi yaTA BartuH vartitavyam Srutam ca me // Ram_2,34.23 //
   na mām asajjanenāryā samānayitum arhati /	na mAm asat janena AryA samAnayitum arhati /
   dharmād vicalituṃ nāham alaṃ candrād iva prabhā // Ram_2,34.24 //	DarmAt vicalitum na aham alam candrAt iva praBA // Ram_2,34.24 //
   nātantrī vādyate vīṇā nācakro vartate rathaḥ /	na atantrI vAdyate vINA na acakraH vartate raTaH /
   nāpatiḥ sukham edhate yā syād api śatātmajā // Ram_2,34.25 //	na apatiH suKam eDate yA syAt api Sata AtmajA // Ram_2,34.25 //
   mitaṃ dadāti hi pitā mitaṃ mātā mitaṃ sutaḥ /	mitam dadAti hi pitA mitam mAtA mitam sutaH /
   amitasya hi dātāraṃ bhartāraṃ kā na pūjayet // Ram_2,34.26 //	amitasya hi dAtAram BartAram kA na pUjayet // Ram_2,34.26 //
   sāham evaṃgatā śreṣṭhā śrutadharmaparāvarā /	sA aham evaMgatA SrezWA Sruta Darma parAvarAH /
   ārye kim avamanyeyaṃ strīṇāṃ bhartā hi daivatam // Ram_2,34.27 //	Arye kim avamanyeyam strINAm BartA hi dEvatam // Ram_2,34.27 //
   sītāyā vacanaṃ śrutvā kausalyā hṛdayaṃgamam /	sItAyAH vacanam SrutvA kOsalyA hRdayaMgamam /
   śuddhasattvā mumocāśru sahasā duḥkhaharṣajam // Ram_2,34.28 //	SudDa sattvAH mumoca aSru sahasA duHKa harza jam // Ram_2,34.28 //
   tāṃ prāñjalir abhikramya mātṛmadhye 'tisatkṛtām /	tAm prAQjaliH aBikramya mAtR maDye ati satkRtAm /
   rāmaḥ paramadharmajño mātaraṃ vākyam abravīt // Ram_2,34.29 //	rAmaH parama Darma jQaH mAtaram vAkyam abravIt // Ram_2,34.29 //
   amba mā duḥkhitā bhūs tvaṃ paśya tvaṃ pitaraṃ mama /	amba mA duHKitA BUH tvam paSya tvam pitaram mama /
   kṣayo hi vanavāsasya kṣipram eva bhaviṣyati // Ram_2,34.30 //	kzayaH hi vana vAsasya kzipram eva Bavizyati // Ram_2,34.30 //
   suptāyās te gamiṣyanti navavarṣāṇi pañca ca /	suptAyAH te gamizyanti nava varzANi paQca ca /
   sā samagram iha prāptaṃ māṃ drakṣyasi suhṛdvṛtam // Ram_2,34.31 //	sA samagram iha prAptam mAm drakzyasi suhRd vRtam // Ram_2,34.31 //
   etāvad abhinītārtham uktvā sa jananīṃ vacaḥ /	etAvat aBinIta arTam uktvA sa jananIm vacaH /
   trayaḥ śataśatārdhā hi dadarśāvekṣya mātaraḥ // Ram_2,34.32 //	trayaH Sata Sata arDAH hi dadarSa avekzya mAtaraH // Ram_2,34.32 //
   tāś cāpi sa tathaivārtā mātṝn daśarathātmajaḥ /	tAH ca api sa taTA eva ArtAH mAtLn daSaraTa AtmajaH /
   dharmayuktam idaṃ vākyaṃ nijagāda kṛtāñjaliḥ // Ram_2,34.33 //	Darma yuktam idam vAkyam nijagAda kRtAQjaliH // Ram_2,34.33 //
   saṃvāsāt paruṣaṃ kiṃcid ajñānād vāpi yat kṛtam /	saMvAsAt paruzam kiMcid ajQAnAt vA api yat kRtam /
   tan me samanujānīta sarvāś cāmantrayāmi vaḥ // Ram_2,34.34 //	tat me samanujAnIta sarvAH ca AmantrayAmi vaH // Ram_2,34.34 //
   jajñe 'tha tāsāṃ saṃnādaḥ krauñcīnām iva niḥsvanaḥ /	jajQe aTa tAsAm saMnAdaH krOQcInAm iva niHsvanaH /
   mānavendrasya bhāryāṇām evaṃ vadati rāghave // Ram_2,34.35 //	mAnava indrasya BAryANAm evam vadati rAGave // Ram_2,34.35 //
   murajapaṇavameghaghoṣavad daśarathaveśma babhūva yat purā /	muraja paNava meGa Gozavat daSaraTa veSma baBUva yat purA /
   vilapitaparidevanākulaṃ vyasanagataṃ tad abhūt suduḥkhitam // Ram_2,34.36	vilapita paridevana Akulam vyasana gatam tat aBUt su duHKitam // Ram_2,34.36
   atha rāmaś ca sītā ca lakṣmaṇaś ca kṛtāñjaliḥ /	aTa rAmaH ca sItA ca lakzmaNaH ca kRtAQjaliH /
   upasaṃgṛhya rājānaṃ cakrur dīnāḥ pradakṣiṇam // Ram_2,35.1 //	upasaMgRhya rAjAnam cakruH dInAH pradakziNam // Ram_2,35.1 //
   taṃ cāpi samanujñāpya dharmajñaḥ sītayā saha /	tam ca api samanujQApya Darma jQaH sItayA saha /
   rāghavaḥ śokasaṃmūḍho jananīm abhyavādayat // Ram_2,35.2 //	rAGavaH Soka saMmUXaH jananIm aByavAdayat // Ram_2,35.2 //
   anvakṣaṃ lakṣmaṇo bhrātuḥ kausalyām abhyavādayat /	anvakzam lakzmaNaH BrAtuH kOsalyAm aByavAdayat /
   atha mātuḥ sumitrāyā jagrāha caraṇau punaḥ // Ram_2,35.3 //	aTa mAtuH sumitrAyAH jagrAha caraNO punar // Ram_2,35.3 //
   taṃ vandamānaṃ rudatī mātā saumitrim abravīt /	tam vandamAnam rudatI mAtA sOmitrim abravIt /
   hitakāmā mahābāhuṃ mūrdhny upāghrāya lakṣmaṇam // Ram_2,35.4 //	hita kAmA mahA bAhum mUrDni upAGrAya lakzmaNam // Ram_2,35.4 //
   sṛṣṭas tvaṃ vanavāsāya svanuraktaḥ suhṛjjane /	sRzwaH tvam vana vAsAya su anuraktaH suhRd jane /
   rāme pramādaṃ mā kārṣīḥ putra bhrātari gacchati // Ram_2,35.5 //	rAme pramAdam mA kArzIH putra BrAtari gacCati // Ram_2,35.5 //
   vyasanī vā samṛddho vā gatir eṣa tavānagha /	vyasanI vA samRdDaH vA gatiH eza tava anaGa /
   eṣa loke satāṃ dharmo yaj jyeṣṭhavaśago bhavet // Ram_2,35.6 //	eza loke satAm DarmaH yat jyezWa vaSa gaH Bavet // Ram_2,35.6 //
   idaṃ hi vṛttam ucitaṃ kulasyāsya sanātanam /	idam hi vRttam ucitam kulasya asya sanAtanam /
   dānaṃ dīkṣā ca yajñeṣu tanutyāgo mṛdheṣu ca // Ram_2,35.7 //	dAnam dIkzA ca yajQezu tanu tyAgaH mRDezu ca // Ram_2,35.7 //
   rāmaṃ daśarathaṃ viddhi māṃ viddhi janakātmajām /	rAmam daSaraTam vidDi mAm vidDi janakAtmajAm /
   ayodhyām aṭavīṃ viddhi gaccha tāta yathāsukham // Ram_2,35.8 //	ayoDyAm awavIm vidDi gacCa tAta yaTAsuKam // Ram_2,35.8 //
   tataḥ sumantraḥ kākutsthaṃ prāñjalir vākyam abravīt /	tatas sumantraH kAkutsTam prAQjaliH vAkyam abravIt /
   vinīto vinayajñaś ca mātalir vāsavaṃ yathā // Ram_2,35.9 //	vinItaH vinaya jQaH ca mAtaliH vAsavam yaTA // Ram_2,35.9 //
   ratham āroha bhadraṃ te rājaputra mahāyaśaḥ /	raTam Aroha Badram te rAja putra mahA yaSaH /
   kṣipraṃ tvāṃ prāpayiṣyāmi yatra māṃ rāma vakṣyasi // Ram_2,35.10 //	kzipram tvAm prApayizyAmi yatra mAm rAma vakzyasi // Ram_2,35.10 //
   caturdaśa hi varṣāṇi vastavyāni vane tvayā /	caturdaSa hi varzANi vastavyAni vane tvayA /
   tāny upakramitavyāni yāni devyāsi coditaḥ // Ram_2,35.11 //	tAni upakramitavyAni yAni devyA asi coditaH // Ram_2,35.11 //
   taṃ rathaṃ sūryasaṃkāśaṃ sītā hṛṣṭena cetasā /	tam raTam sUrya saMkASam sItA hRzwena cetasA /
   āruroha varārohā kṛtvālaṃkāram ātmanaḥ // Ram_2,35.12 //	Aruroha varArohA kRtvA alaMkAram AtmanaH // Ram_2,35.12 //
   tathaivāyudhajātāni bhrātṛbhyāṃ kavacāni ca /	taTA eva AyuDa jAtAni BrAtRByAm kavacAni ca /
   rathopasthe pratinyasya sacarmakaṭhinaṃ ca tat // Ram_2,35.13 //	raTopasTe pratinyasya sa carma kaWinam ca tat // Ram_2,35.13 //
   sītātṛtīyān ārūḍhān dṛṣṭvā dhṛṣṭam acodayat /	sItA tRtIyAn ArUXAn dRzwvA DRzwam acodayat /
   sumantraḥ saṃmatān aśvān vāyuvegasamāñ jave // Ram_2,35.14 //	sumantraH saMmatAn aSvAn vAyu vega samAn jave // Ram_2,35.14 //
   prayāte tu mahāraṇyaṃ cirarātrāya rāghave /	prayAte tu mahA araNyam cira rAtrAya rAGave /
   babhūva nagare mūrchā balamūrchā janasya ca // Ram_2,35.15 //	baBUva nagare mUrCA bala mUrCA janasya ca // Ram_2,35.15 //
   tat samākulasaṃbhrāntaṃ mattasaṃkupitadvipam /	tat samAkula saMBrAntam matta saMkupita dvipam /
   hayaśiñjitanirghoṣaṃ puram āsīn mahāsvanam // Ram_2,35.16 //	haya SiQjita nirGozam puram AsIt mahA svanam // Ram_2,35.16 //
   tataḥ sabālavṛddhā sā purī paramapīḍitā /	tatas sa bAla vRdDA sA purI parama pIxitAH /
   rāmam evābhidudrāva gharmārtaḥ salilaṃ yathā // Ram_2,35.17 //	rAmam eva aBidudrAva Garma ArtaH salilam yaTA // Ram_2,35.17 //
   pārśvataḥ pṛṣṭhataś cāpi lambamānās tadunmukhāḥ /	pArSvatas pRzWatas ca api lambamAnAH tad unmuKAH /
   bāṣpapūrṇamukhāḥ sarve tam ūcur bhṛśaduḥkhitāḥ // Ram_2,35.18 //	bAzpa pUrNa muKAH sarve tam UcuH BRSa duHKitAH // Ram_2,35.18 //
   saṃyaccha vājināṃ raśmīn sūta yāhi śanaiḥ śanaiḥ /	saMyacCa vAjinAm raSmIn sUta yAhi SanEs SanEs /
   mukhaṃ drakṣyāmi rāmasya durdarśaṃ no bhaviṣyati // Ram_2,35.19 //	muKam drakzyAmi rAmasya durdarSam naH Bavizyati // Ram_2,35.19 //
   āyasaṃ hṛdayaṃ nūnaṃ rāmamātur asaṃśayam /	Ayasam hRdayam nUnam rAma mAtuH asaMSayam /
   yad devagarbhapratime vanaṃ yāti na bhidyate // Ram_2,35.20 //	yat deva garBa pratime vanam yAti na Bidyate // Ram_2,35.20 //
   kṛtakṛtyā hi vaidehī chāyevānugatā patim /	kRtakRtyA hi vEdehI CAyA iva anugatA patim /
   na jahāti ratā dharme merum arkaprabhā yathā // Ram_2,35.21 //	na jahAti ratAH Darme merum arka praBA yaTA // Ram_2,35.21 //
   aho lakṣmaṇa siddhārthaḥ satataṃ priyavādinam /	aho lakzmaNa sidDArTaH satatam priya vAdinam /
   bhrātaraṃ devasaṃkāśaṃ yas tvaṃ paricariṣyasi // Ram_2,35.22 //	BrAtaram deva saMkASam yaH tvam paricarizyasi // Ram_2,35.22 //
   mahaty eṣā hi te siddhir eṣa cābhyudayo mahān /	mahatI ezA hi te sidDiH eza ca aByudayaH mahAn /
   eṣa svargasya mārgaś ca yad enam anugacchasi /	eza svargasya mArgaH ca yat enam anugacCasi /
   evaṃ vadantas te soḍhuṃ na śekur bāṣpam āgatam // Ram_2,35.23 //	evam vadantaH te soXum na SekuH bAzpam Agatam // Ram_2,35.23 //
   atha rājā vṛtaḥ strībhir dīnābhir dīnacetanaḥ /	aTa rAjA vRtaH strIBiH dInABiH dIna cetanaH /
   nirjagāma priyaṃ putraṃ drakṣyāmīti bruvan gṛhāt // Ram_2,35.24 //	nirjagAma priyam putram drakzyAmi iti bruvan gRhAt // Ram_2,35.24 //
   śuśruve cāgrataḥ strīṇāṃ rudantīnāṃ mahāsvanaḥ /	SuSruve ca agratas strINAm rudantInAm mahA svanaH /
   yathā nādaḥ kareṇūnāṃ baddhe mahati kuñjare // Ram_2,35.25 //	yaTA nAdaH kareNUnAm badDe mahati kuQjare // Ram_2,35.25 //
   pitā ca rājā kākutsthaḥ śrīmān sannas tadā babhau /	pitA ca rAjA kAkutsTaH SrImAn sannaH tadA baBO /
   paripūrṇaḥ śaśī kāle graheṇopapluto yathā // Ram_2,35.26 //	paripUrNaH SaSI kAle graheNa upaplutaH yaTA // Ram_2,35.26 //
   tato halahalāśabdo jajñe rāmasya pṛṣṭhataḥ /	tatas halahalA SabdaH jajQe rAmasya pRzWatas /
   narāṇāṃ prekṣya rājānaṃ sīdantaṃ bhṛśaduḥkhitam // Ram_2,35.27 //	narANAm prekzya rAjAnam sIdantam BRSa duHKitam // Ram_2,35.27 //
   hā rāmeti janāḥ kecid rāmamāteti cāpare /	hA rAma iti janAH kecid rAma mAtA iti ca apare /
   antaḥpuraṃ samṛddhaṃ ca krośantaṃ paryadevayan // Ram_2,35.28 //	antaHpuram samRdDam ca kroSantam paryadevayan // Ram_2,35.28 //
   anvīkṣamāṇo rāmas tu viṣaṇṇaṃ bhrāntacetasam /	anvIkzamANaH rAmaH tu vizaNNam BrAnta cetasam /
   rājānaṃ mātaraṃ caiva dadarśānugatau pathi /	rAjAnam mAtaram ca eva dadarSa anugatO paTi /
   dharmapāśena saṃkṣiptaḥ prakāśaṃ nābhyudaikṣata // Ram_2,35.29 //	Darma pASena saMkziptaH prakASam na aByudEkzata // Ram_2,35.29 //
   padātinau ca yānārhāv aduḥkhārhau sukhocitau /	padAtinO ca yAna arhO aduHKa arhO suKa ucitO /
   dṛṣṭvā saṃcodayāmāsa śīghraṃ yāhīti sārathim // Ram_2,35.30 //	dRzwvA saMcodayAmAsa SIGram yAhi iti sAraTim // Ram_2,35.30 //
   na hi tat puruṣavyāghro duḥkhadaṃ darśanaṃ pituḥ /	na hi tat puruza vyAGraH duHKa dam darSanam pituH /
   mātuś ca sahituṃ śaktas totrārdita iva dvipaḥ // Ram_2,35.31 //	mAtuH ca sahitum SaktaH totra arditaH iva dvipaH // Ram_2,35.31 //
   tathā rudantīṃ kausalyāṃ rathaṃ tam anudhāvatīm /	taTA rudantIm kOsalyAm raTam tam anuDAvatIm /
   krośantīṃ rāma rāmeti hā sīte lakṣmaṇeti ca /	kroSantIm rAma rAma iti hA sIte lakzmaNa iti ca /
   asakṛt praikṣata tadā nṛtyantīm iva mātaram // Ram_2,35.32 //	asakRt prEkzata tadA nRtyantIm iva mAtaram // Ram_2,35.32 //
   tiṣṭheti rājā cukrośa yāhi yāhīti rāghavaḥ /	tizWA iti rAjA cukroSa yAhi yAhi iti rAGavaH /
   sumantrasya babhūvātmā cakrayor iva cāntarā // Ram_2,35.33 //	sumantrasya baBUva AtmA cakrayoH iva ca antarA // Ram_2,35.33 //
   nāśrauṣam iti rājānam upālabdho 'pi vakṣyasi /	na aSrOzam iti rAjAnam upAlabDaH api vakzyasi /
   ciraṃ duḥkhasya pāpiṣṭham iti rāmas tam abravīt // Ram_2,35.34 //	ciram duHKasya pApizWam iti rAmaH tam abravIt // Ram_2,35.34 //
   rāmasya sa vacaḥ kurvann anujñāpya ca taṃ janam /	rAmasya sa vacaH kurvan anujQApya ca tam janam /
   vrajato 'pi hayāñ śīghraṃ codayāmāsa sārathiḥ // Ram_2,35.35 //	vrajataH api hayAn SIGram codayAmAsa sAraTiH // Ram_2,35.35 //
   nyavartata jano rājño rāmaṃ kṛtvā pradakṣiṇam /	nyavartata janaH rAjQaH rAmam kRtvA pradakziNam /
   manasāpy aśruvegaiś ca na nyavartata mānuṣam // Ram_2,35.36 //	manasA api aSru vegEH ca na nyavartata mAnuzam // Ram_2,35.36 //
   yam icchet punar āyāntaṃ nainaṃ dūram anuvrajet /	yam icCet punar AyAntam na enam dUram anuvrajet /
   ity amātyā mahārājam ūcur daśarathaṃ vacaḥ // Ram_2,35.37 //	iti amAtyAH mahA rAjam UcuH daSaraTam vacaH // Ram_2,35.37 //
   teṣāṃ vacaḥ sarvaguṇopapannaṃ prasvinnagātraḥ praviṣaṇṇarūpaḥ /	tezAm vacaH sarva guNa upapannam prasvinna gAtraH pravizaNNa rUpaH /
   niśamya rājā kṛpaṇaḥ sabhāryo vyavasthitas taṃ sutam īkṣamāṇaḥ //	niSamya rAjA kRpaNaH sa BAryaH vyavasTitaH tam sutam IkzamANaH //
   Ram_2,35.38 //	Ram_2,35.38 //
   tasmiṃs tu puruṣavyāghre niṣkrāmati kṛtāñjalau /	tasmin tu puruza vyAGre nizkrAmati kRta aQjalO /
   ārtaśabdo hi saṃjajñe strīṇām antaḥpure mahān // Ram_2,36.1 //	Arta SabdaH hi saMjajQe strINAm antaHpure mahAn // Ram_2,36.1 //
   anāthasya janasyāsya durbalasya tapasvinaḥ /	anATasya janasya asya durbalasya tapasvinaH /
   yo gatiḥ śaraṇaṃ cāsīt sa nāthaḥ kva nu gacchati // Ram_2,36.2 //	yaH gatiH SaraNam ca AsIt sa nATaH kva nu gacCati // Ram_2,36.2 //
   na krudhyaty abhiśasto 'pi krodhanīyāni varjayan /	na kruDyati aBiSastaH api kroDanIyAni varjayan /
   kruddhān prasādayan sarvān samaduḥkhaḥ kva gacchati // Ram_2,36.3 //	krudDAn prasAdayan sarvAn sama duHKaH kva gacCati // Ram_2,36.3 //
   kausalyāyāṃ mahātejā yathā mātari vartate /	kOsalyAyAm mahA tejAH yaTA mAtari vartate /
   tathā yo vartate 'smāsu mahātmā kva nu gacchati // Ram_2,36.4 //	taTA yaH vartate asmAsu mahAtmA kva nu gacCati // Ram_2,36.4 //
   kaikeyyā kliśyamānena rājñā saṃcodito vanam /	kEkeyyA kliSyamAnena rAjQA saMcoditaH vanam /
   paritrātā janasyāsya jagataḥ kva nu gacchati // Ram_2,36.5 //	paritrAtA janasya asya jagataH kva nu gacCati // Ram_2,36.5 //
   aho niścetano rājā jīvalokasya sampriyam /	aho niScetanaH rAjA jIva lokasya sampriyam /
   dharmyaṃ satyavrataṃ rāmaṃ vanavāse pravatsyati // Ram_2,36.6 //	Darmyam satya vratam rAmam vana vAse pravatsyati // Ram_2,36.6 //
   iti sarvā mahiṣyas tā vivatsā iva dhenavaḥ /	iti sarvAH mahizyaH tAH vivatsAH iva DenavaH /
   ruruduś caiva duḥkhārtāḥ sasvaraṃ ca vicukruśuḥ // Ram_2,36.7 //	ruruduH ca eva duHKa ArtAH sa svaram ca vicukruSuH // Ram_2,36.7 //
   sa tam antaḥpure ghoram ārtaśabdaṃ mahīpatiḥ /	sa tam antaHpure Goram Arta Sabdam mahIpatiH /
   putraśokābhisaṃtaptaḥ śrutvā cāsīt suduḥkhitaḥ // Ram_2,36.8 //	putra Soka aBisaMtaptaH SrutvA ca AsIt su duHKitaH // Ram_2,36.8 //
   nāgnihotrāṇy ahūyanta sūryaś cāntaradhīyata /	na agnihotrANi ahUyanta sUryaH ca antaraDIyata /
   vyasṛjan kavalān nāgā gāvo vatsān na pāyayan // Ram_2,36.9 //	vyasRjan kavalAn nAgAH gAvaH vatsAn na pAyayan // Ram_2,36.9 //
   triśaṅkur lohitāṅgaś ca bṛhaspatibudhāv api /	triSaFkuH lohita aFgaH ca bRhaspati buDO api /
   dāruṇāḥ somam abhyetya grahāḥ sarve vyavasthitāḥ // Ram_2,36.10 //	dAruNAH somam aByetya grahAH sarve vyavasTitAH // Ram_2,36.10 //
   nakṣatrāṇi gatārcīṃṣi grahāś ca gatatejasaḥ /	nakzatrANi gata arcIMzi grahAH ca gata tejasaH /
   viśākhāś ca sadhūmāś ca nabhasi pracakāśire // Ram_2,36.11 //	viSAKAH ca sa DUmAH ca naBasi pracakASire // Ram_2,36.11 //
   akasmān nāgaraḥ sarvo jano dainyam upāgamat /	akasmAt nAgaraH sarvaH janaH dEnyam upAgamat /
   āhāre vā vihāre vā na kaścid akaron manaḥ // Ram_2,36.12 //	AhAre vA vihAre vA na kaScid akarot manaH // Ram_2,36.12 //
   bāṣpaparyākulamukho rājamārgagato janaḥ /	bAzpa paryAkula muKaH rAjamArga gataH janaH /
   na hṛṣṭo lakṣyate kaścit sarvaḥ śokaparāyaṇaḥ // Ram_2,36.13 //	na hRzwaH lakzyate kaScid sarvaH Soka parAyaNaH // Ram_2,36.13 //
   na vāti pavanaḥ śīto na śaśī saumyadarśanaḥ /	na vAti pavanaH SItaH na SaSI sOmya darSanaH /
   na sūryas tapate lokaṃ sarvaṃ paryākulaṃ jagat // Ram_2,36.14 //	na sUryaH tapate lokam sarvam paryAkulam jagat // Ram_2,36.14 //
   anarthinaḥ sutāḥ strīṇāṃ bhartāro bhrātaras tathā /	anarTinaH sutAH strINAm BartAraH BrAtaraH taTA /
   sarve sarvaṃ parityajya rāmam evānvacintayan // Ram_2,36.15 //	sarve sarvam parityajya rAmam eva anvacintayan // Ram_2,36.15 //
   ye tu rāmasya suhṛdaḥ sarve te mūḍhacetasaḥ /	ye tu rAmasya suhRdaH sarve te mUXa cetasaH /
   śokabhāreṇa cākrāntāḥ śayanaṃ na jahus tadā // Ram_2,36.16 //	Soka BAreNa ca AkrAntAH Sayanam na jahuH tadA // Ram_2,36.16 //
   tatas tv ayodhyā rahitā mahātmanā puraṃdareṇeva mahī saparvatā /	tatas tu ayoDyA rahitA mahAtmanA puraMdareNa iva mahI sa parvatA /
   cacāla ghoraṃ bhayabhārapīḍitā sanāgayodhāśvagaṇā nanāda ca // Ram_2,36.17	cacAla Goram Baya BAra pIxitA sa nAga yoDa aSva gaNAH nanAda ca // Ram_2,36.17
   yāvat tu niryatas tasya rajorūpam adṛśyata /	yAvat tu niryataH tasya rajaH rUpam adRSyata /
   naivekṣvākuvaras tāvat saṃjahārātmacakṣuṣī // Ram_2,37.1 //	na eva ikzvAku varaH tAvat saMjahAra Atma cakzuzI // Ram_2,37.1 //
   yāvad rājā priyaṃ putraṃ paśyaty atyantadhārmikam /	yAvat rAjA priyam putram paSyati atyanta DArmikam /
   tāvad vyavardhatevāsya dharaṇyāṃ putradarśane // Ram_2,37.2 //	tAvat vyavarData iva asya DaraNyAm putra darSane // Ram_2,37.2 //
   na paśyati rajo 'py asya yadā rāmasya bhūmipaḥ /	na paSyati rajaH api asya yadA rAmasya BUmipaH /
   tadārtaś ca viṣaṇṇaś ca papāta dharaṇītale // Ram_2,37.3 //	tadA ArtaH ca vizaNNaH ca papAta DaraNI tale // Ram_2,37.3 //
   tasya dakṣiṇam anvagāt kausalyā bāhum aṅganā /	tasya dakziNam anvagAt kOsalyA bAhum aFganA /
   vāmaṃ cāsyānvagāt pārśvaṃ kaikeyī bharatapriyā // Ram_2,37.4 //	vAmam ca asya anvagAt pArSvam kEkeyI Barata priyAH // Ram_2,37.4 //
   tāṃ nayena ca sampanno dharmeṇa vinayena ca /	tAm nayena ca sampannaH DarmeNa vinayena ca /
   uvāca rājā kaikeyīṃ samīkṣya vyathitendriyaḥ // Ram_2,37.5 //	uvAca rAjA kEkeyIm samIkzya vyaTita indriyaH // Ram_2,37.5 //
   kaikeyi mā mamāṅgāni sprākṣīs tvaṃ duṣṭacāriṇī /	kEkeyi mA mama aFgAni sprAkzIH tvam duzwa cAriNI /
   na hi tvāṃ draṣṭum icchāmi na bhāryā na ca bāndhavī // Ram_2,37.6 //	na hi tvAm drazwum icCAmi na BAryA na ca bAnDavI // Ram_2,37.6 //
   ye ca tvām upajīvanti nāhaṃ teṣāṃ na te mama /	ye ca tvAm upajIvanti na aham tezAm na te mama /
   kevalārthaparāṃ hi tvāṃ tyaktadharmāṃ tyajāmy aham // Ram_2,37.7 //	kevala arTa parAm hi tvAm tyakta DarmAm tyajAmi aham // Ram_2,37.7 //
   agṛhṇāṃ yac ca te pāṇim agniṃ paryaṇayaṃ ca yat /	agRhNAm yat ca te pANim agnim paryaNayam ca yat /
   anujānāmi tat sarvam asmiṃl loke paratra ca // Ram_2,37.8 //	anujAnAmi tat sarvam asmin loke paratra ca // Ram_2,37.8 //
   bharataś cet pratītaḥ syād rājyaṃ prāpyedam avyayam /	BarataH ced pratItaH syAt rAjyam prApya idam avyayam /
   yan me sa dadyāt pitrarthaṃ mā mā tad dattam āgamat // Ram_2,37.9 //	yat me sa dadyAt pitR arTam mA mA tat dattam Agamat // Ram_2,37.9 //
   atha reṇusamuddhvastaṃ tam utthāpya narādhipam /	aTa reNu samudDvastam tam utTApya narADipam /
   nyavartata tadā devī kausalyā śokakarśitā // Ram_2,37.10 //	nyavartata tadA devI kOsalyA Soka karSitAH // Ram_2,37.10 //
   hatveva brāhmaṇaṃ kāmāt spṛṣṭvāgnim iva pāṇinā /	hatvA iva brAhmaNam kAmAt spRzwvA agnim iva pANinA /
   anvatapyata dharmātmā putraṃ saṃcintya tāpasam // Ram_2,37.11 //	anvatapyata Darma AtmA putram saMcintya tApasam // Ram_2,37.11 //
   nivṛtyaiva nivṛtyaiva sīdato rathavartmasu /	nivRtya eva nivRtya eva sIdataH raTa vartmasu /
   rājño nātibabhau rūpaṃ grastasyāṃśumato yathā // Ram_2,37.12 //	rAjQaH na ati baBO rUpam grastasya aMSumataH yaTA // Ram_2,37.12 //
   vilalāpa ca duḥkhārtaḥ priyaṃ putram anusmaran /	vilalApa ca duHKa ArtaH priyam putram anusmaran /
   nagarāntam anuprāptaṃ buddhvā putram athābravīt // Ram_2,37.13 //	nagara antam anuprAptam budDvA putram aTa abravIt // Ram_2,37.13 //
   vāhanānāṃ ca mukhyānāṃ vahatāṃ taṃ mamātmajam /	vAhanAnAm ca muKyAnAm vahatAm tam mama Atmajam /
   padāni pathi dṛśyante sa mahātmā na dṛśyate // Ram_2,37.14 //	padAni paTi dRSyante sa mahAtmA na dRSyate // Ram_2,37.14 //
   sa nūnaṃ kvacid evādya vṛkṣamūlam upāśritaḥ /	sa nUnam kvacid eva adya vRkza mUlam upASritaH /
   kāṣṭhaṃ vā yadi vāśmānam upadhāya śayiṣyate // Ram_2,37.15 //	kAzWam vA yadi vA aSmAnam upaDAya Sayizyate // Ram_2,37.15 //
   utthāsyati ca medinyāḥ kṛpaṇaḥ pāṃśuguṇṭhitaḥ /	utTAsyati ca medinyAH kRpaNaH pAMSu guNWitaH /
   viniḥśvasan prasravaṇāt kareṇūnām ivarṣabhaḥ // Ram_2,37.16 //	viniHSvasan prasravaNAt kareNUnAm iva RzaBaH // Ram_2,37.16 //
   drakṣyanti nūnaṃ puruṣā dīrghabāhuṃ vanecarāḥ /	drakzyanti nUnam puruzAH dIrGa bAhum vanecarAH /
   rāmam utthāya gacchantaṃ lokanātham anāthavat // Ram_2,37.17 //	rAmam utTAya gacCantam loka nATam anATa vat // Ram_2,37.17 //
   sakāmā bhava kaikeyi vidhavā rājyam āvasa /	sa kAmA Bava kEkeyi viDavA rAjyam Avasa /
   na hi taṃ puruṣavyāghraṃ vinā jīvitum utsahe // Ram_2,37.18 //	na hi tam puruza vyAGram vinA jIvitum utsahe // Ram_2,37.18 //
   ity evaṃ vilapan rājā janaughenābhisaṃvṛtaḥ /	iti evam vilapan rAjA jana oGena aBisaMvRtaH /
   apasnāta ivāriṣṭaṃ praviveśa purottamam // Ram_2,37.19 //	apasnAtaH iva arizwam praviveSa pura uttamam // Ram_2,37.19 //
   śūnyacatvaraveśmāntāṃ saṃvṛtāpaṇadevatām /	SUnya catvara veSma antAm saMvRta ApaNa devatAm /
   klāntadurbaladuḥkhārtāṃ nātyākīrṇamahāpathām // Ram_2,37.20 //	klAnta durbala duHKa ArtAm na ati AkIrNa mahApaTAm // Ram_2,37.20 //
   tām avekṣya purīṃ sarvāṃ rāmam evānucintayan /	tAm avekzya purIm sarvAm rAmam eva anucintayan /
   vilapan prāviśad rājā gṛhaṃ sūrya ivāmbudam // Ram_2,37.21 //	vilapan prAviSat rAjA gRham sUryaH iva ambudam // Ram_2,37.21 //
   mahāhradam ivākṣobhyaṃ suparṇena hṛtoragam /	mahAhradam iva akzoByam suparNena hRta uragam /
   rāmeṇa rahitaṃ veśma vaidehyā lakṣmaṇena ca // Ram_2,37.22 //	rAmeNa rahitam veSma vEdehyA lakzmaNena ca // Ram_2,37.22 //
   kausalyāyā gṛhaṃ śīghraṃ rāmamātur nayantu mām /	kOsalyAyAH gRham SIGram rAma mAtuH nayantu mAm /
   iti bruvantaṃ rājānam anayan dvāradarśinaḥ // Ram_2,37.23 //	iti bruvantam rAjAnam anayan dvAra darSinaH // Ram_2,37.23 //
   tatas tatra praviṣṭasya kausalyāyā niveśanam /	tatas tatra pravizwasya kOsalyAyAH niveSanam /
   adhiruhyāpi śayanaṃ babhūva lulitaṃ manaḥ // Ram_2,37.24 //	aDiruhya api Sayanam baBUva lulitam manaH // Ram_2,37.24 //
   tac ca dṛṣṭvā mahārājo bhujam udyamya vīryavān /	tat ca dRzwvA mahA rAjaH Bujam udyamya vIryavAn /
   uccaiḥ svareṇa cukrośa hā rāghava jahāsi mām // Ram_2,37.25 //	uccEs svareNa cukroSa hA rAGava jahAsi mAm // Ram_2,37.25 //
   sukhitā bata taṃ kālaṃ jīviṣyanti narottamāḥ /	suKitAH bata tam kAlam jIvizyanti nara uttamAH /
   pariṣvajanto ye rāmaṃ drakṣyanti punar āgatam // Ram_2,37.26 //	parizvajantaH ye rAmam drakzyanti punar Agatam // Ram_2,37.26 //
   na tvāṃ paśyāmi kausalye sādhu māṃ pāṇinā spṛśa /	na tvAm paSyAmi kOsalye sADu mAm pANinA spRSa /
   rāmaṃ me 'nugatā dṛṣṭir adyāpi na nivartate // Ram_2,37.27 //	rAmam me anugatA dRzwiH adya api na nivartate // Ram_2,37.27 //
   taṃ rāmam evānuvicintayantaṃ samīkṣya devī śayane narendram /	tam rAmam eva anuvicintayantam samIkzya devI Sayane narendram /
   upopaviśyādhikam ārtarūpā viniḥśvasantī vilalāpa kṛcchram // Ram_2,37.28	upopaviSya aDikam Arta rUpA viniHSvasantI vilalApa kRcCram // Ram_2,37.28
   tataḥ samīkṣya śayane sannaṃ śokena pārthivam /	tatas samIkzya Sayane sannam Sokena pArTivam /
   kausalyā putraśokārtā tam uvāca mahīpatim // Ram_2,38.1 //	kOsalyA putra Soka ArtA tam uvAca mahIpatim // Ram_2,38.1 //
   rāghavo naraśārdūla viṣam uptvā dvijihvavat /	rAGavaH nara SArdUla vizam uptvA dvijihva vat /
   vicariṣyati kaikeyī nirmukteva hi pannagī // Ram_2,38.2 //	vicarizyati kEkeyI nirmuktA iva hi pannagI // Ram_2,38.2 //
   vivāsya rāmaṃ subhagā labdhakāmā samāhitā /	vivAsya rAmam suBagA labDa kAmA samAhitAH /
   trāsayiṣyati māṃ bhūyo duṣṭāhir iva veśmani // Ram_2,38.3 //	trAsayizyati mAm BUyas duzwa ahiH iva veSmani // Ram_2,38.3 //
   atha sma nagare rāmaś caran bhaikṣaṃ gṛhe vaset /	aTa sma nagare rAmaH caran BEkzam gRhe vaset /
   kāmakāro varaṃ dātum api dāsaṃ mamātmajam // Ram_2,38.4 //	kAmakAraH varam dAtum api dAsam mama Atmajam // Ram_2,38.4 //
   pātayitvā tu kaikeyyā rāmaṃ sthānād yatheṣṭataḥ /	pAtayitvA tu kEkeyyAH rAmam sTAnAt yaTezwataH /
   pradiṣṭo rakṣasāṃ bhāgaḥ parvaṇīvāhitāgninā // Ram_2,38.5 //	pradizwaH rakzasAm BAgaH parvaNi iva AhitAgninA // Ram_2,38.5 //
   gajarājagatir vīro mahābāhur dhanurdharaḥ /	gaja rAja gatiH vIraH mahA bAhuH DanurDaraH /
   vanam āviśate nūnaṃ sabhāryaḥ sahalakṣmaṇaḥ // Ram_2,38.6 //	vanam AviSate nUnam sa BAryaH sahalakzmaNaH // Ram_2,38.6 //
   vane tv adṛṣṭaduḥkhānāṃ kaikeyyānumate tvayā /	vane tu adRzwa duHKAnAm kEkeyyA anumate tvayA /
   tyaktānāṃ vanavāsāya kā nv avasthā bhaviṣyati // Ram_2,38.7 //	tyaktAnAm vana vAsAya kA nu avasTA Bavizyati // Ram_2,38.7 //
   te ratnahīnās taruṇāḥ phalakāle vivāsitāḥ /	te ratna hInAH taruNAH Pala kAle vivAsitAH /
   kathaṃ vatsyanti kṛpaṇāḥ phalamūlaiḥ kṛtāśanāḥ // Ram_2,38.8 //	kaTam vatsyanti kRpaNAH Pala mUlEH kRta aSanAH // Ram_2,38.8 //
   apīdānīṃ sa kālaḥ syān mama śokakṣayaḥ śivaḥ /	api idAnIm sa kAlaH syAt mama Soka kzayaH SivaH /
   sabhāryaṃ yat saha bhrātrā paśyeyam iha rāghavam // Ram_2,38.9 //	sa BAryam yat saha BrAtrA paSyeyam iha rAGavam // Ram_2,38.9 //
   śrutvaivopasthitau vīrau kadāyodhyā bhaviṣyati /	SrutvA eva upasTitO vIrO kadA ayoDyA Bavizyati /
   yaśasvinī hṛṣṭajanā sūcchritadhvajamālinī // Ram_2,38.10 //	yaSasvinI hRzwa janA su ucCrita Dvaja mAlinI // Ram_2,38.10 //
   kadā prekṣya naravyāghrāv araṇyāt punarāgatau /	kadA prekzya nara vyAGrO araNyAt punar AgatO /
   nandiṣyati purī hṛṣṭā samudra iva parvaṇi // Ram_2,38.11 //	nandizyati purI hRzwA samudraH iva parvaNi // Ram_2,38.11 //
   kadāyodhyāṃ mahābāhuḥ purīṃ vīraḥ pravekṣyati /	kadA ayoDyAm mahA bAhuH purIm vIraH pravekzyati /
   puraskṛtya rathe sītāṃ vṛṣabho govadhūm iva // Ram_2,38.12 //	puraskRtya raTe sItAm vRzaBaH go vaDUm iva // Ram_2,38.12 //
   kadā prāṇisahasrāṇi rājamārge mamātmajau /	kadA prANi sahasrANi rAjamArge mama AtmajO /
   lājair avakariṣyanti praviśantāv ariṃdamau // Ram_2,38.13 //	lAjEH avakarizyanti praviSantO ariMdamO // Ram_2,38.13 //
   kadā sumanasaḥ kanyā dvijātīnāṃ phalāni ca /	kadA sumanasaH kanyA dvijAtInAm PalAni ca /
   pradiśantyaḥ purīṃ hṛṣṭāḥ kariṣyanti pradakṣiṇam // Ram_2,38.14 //	pradiSantyaH purIm hRzwAH karizyanti pradakziNam // Ram_2,38.14 //
   kadā pariṇato buddhyā vayasā cāmaraprabhaḥ /	kadA pariNataH budDyA vayasA cAmara praBaH /
   abhyupaiṣyati dharmajñas trivarṣa iva māṃ lalan // Ram_2,38.15 //	aByupEzyati Darma jQaH tri varzaH iva mAm lalan // Ram_2,38.15 //
   niḥsaṃśayaṃ mayā manye purā vīra kadaryayā /	niHsaMSayam mayA manye purA vIra kadaryayA /
   pātu kāmeṣu vatseṣu mātṝṇāṃ śātitāḥ stanāḥ // Ram_2,38.16 //	pAtu kAmezu vatsezu mAtLNAm SAtitAH stanAH // Ram_2,38.16 //
   sāhaṃ gaur iva siṃhena vivatsā vatsalā kṛtā /	sA aham gOH iva siMhena vivatsA vatsalA kRtA /
   kaikeyyā puruṣavyāghra bālavatseva gaur balāt // Ram_2,38.17 //	kEkeyyA puruza vyAGra bAla vatsA iva gOH balAt // Ram_2,38.17 //
   na hi tāvad guṇair juṣṭaṃ sarvaśāstraviśāradam /	na hi tAvat guNEH juzwam sarva SAstra viSAradam /
   ekaputrā vinā putram ahaṃ jīvitum utsahe // Ram_2,38.18 //	eka putrA vinA putram aham jIvitum utsahe // Ram_2,38.18 //
   na hi me jīvite kiṃcit sāmarthyam iha kalpyate /	na hi me jIvite kiMcid sAmarTyam iha kalpyate /
   apaśyantyāḥ priyaṃ putraṃ mahābāhuṃ mahābalam // Ram_2,38.19 //	apaSyantyAH priyam putram mahA bAhum mahA balam // Ram_2,38.19 //
   ayaṃ hi māṃ dīpayate samutthitas tanūjaśokaprabhavo hutāśanaḥ /	ayam hi mAm dIpayate samutTitaH tanUja Soka praBavaH hutASanaH /
   mahīm imāṃ raśmibhir uttamaprabho yathā nidāghe bhagavān divākaraḥ //	mahIm imAm raSmiBiH uttama praBaH yaTA nidAGe BagavAn divAkaraH //
   Ram_2,38.20 //	Ram_2,38.20 //
   vilapantīṃ tathā tāṃ tu kausalyāṃ pramadottamām /	vilapantIm taTA tAm tu kOsalyAm pramadA uttamAm /
   idaṃ dharme sthitā dharmyaṃ sumitrā vākyam abravīt // Ram_2,39.1 //	idam Darme sTitAH Darmyam sumitrA vAkyam abravIt // Ram_2,39.1 //
   tavārye sadguṇair yuktaḥ putraḥ sa puruṣottamaḥ /	tava Arye sat guNEH yuktaH putraH sa puruzottamaH /
   kiṃ te vilapitenaivaṃ kṛpaṇaṃ ruditena vā // Ram_2,39.2 //	kim te vilapitena evam kRpaNam ruditena vA // Ram_2,39.2 //
   yas tavārye gataḥ putras tyaktvā rājyaṃ mahābalaḥ /	yaH tava Arye gataH putraH tyaktvA rAjyam mahA balaH /
   sādhu kurvan mahātmānaṃ pitaraṃ satyavādinām // Ram_2,39.3 //	sADu kurvan mahAtmAnam pitaram satya vAdinAm // Ram_2,39.3 //
   śiṣṭair ācarite samyak śaśvat pretya phalodaye /	SizwEH Acarite samyak SaSvat pretya Pala udaye /
   rāmo dharme sthitaḥ śreṣṭho na sa śocyaḥ kadācana // Ram_2,39.4 //	rAmaH Darme sTitaH SrezWaH na sa SocyaH kadAcana // Ram_2,39.4 //
   vartate cottamāṃ vṛttiṃ lakṣmaṇo 'smin sadānaghaḥ /	vartate ca uttamAm vRttim lakzmaNaH asmin sadAnaGaH /
   dayāvān sarvabhūteṣu lābhas tasya mahātmanaḥ // Ram_2,39.5 //	dayAvAn sarva BUtezu lABaH tasya mahAtmanaH // Ram_2,39.5 //
   araṇyavāse yad duḥkhaṃ jānatī vai sukhocitā /	araNya vAse yat duHKam jAnatI vE suKa ucitA /
   anugacchati vaidehī dharmātmānaṃ tavātmajam // Ram_2,39.6 //	anugacCati vEdehI Darma AtmAnam tava Atmajam // Ram_2,39.6 //
   kīrtibhūtāṃ patākāṃ yo loke bhrāmayati prabhuḥ /	kIrti BUtAm patAkAm yaH loke BrAmayati praBuH /
   damasatyavrataparaḥ kiṃ na prāptas tavātmajaḥ // Ram_2,39.7 //	dama satya vrata paraH kim na prAptaH tava AtmajaH // Ram_2,39.7 //
   vyaktaṃ rāmasya vijñāya śaucaṃ māhātmyam uttamam /	vyaktam rAmasya vijQAya SOcam mAhAtmyam uttamam /
   na gātram aṃśubhiḥ sūryaḥ saṃtāpayitum arhati // Ram_2,39.8 //	na gAtram aMSuBiH sUryaH saMtApayitum arhati // Ram_2,39.8 //
   śivaḥ sarveṣu kāleṣu kānanebhyo viniḥsṛtaḥ /	SivaH sarvezu kAlezu kAnaneByaH viniHsRtaH /
   rāghavaṃ yuktaśītoṣṇaḥ seviṣyati sukho 'nilaḥ // Ram_2,39.9 //	rAGavam yukta SIta uzNaH sevizyati suKaH anilaH // Ram_2,39.9 //
   śayānam anaghaṃ rātrau pitevābhipariṣvajan /	SayAnam anaGam rAtrO pitA iva aBiparizvajan /
   raśmibhiḥ saṃspṛśañ śītaiś candramā hlādayiṣyati // Ram_2,39.10 //	raSmiBiH saMspRSan SItEH candramAH hlAdayizyati // Ram_2,39.10 //
   dadau cāstrāṇi divyāni yasmai brahmā mahaujase /	dadO ca astrANi divyAni yasmE brahmA mahA ojase /
   dānavendraṃ hataṃ dṛṣṭvā timidhvajasutaṃ raṇe // Ram_2,39.11 //	dAnava indram hatam dRzwvA timiDvaja sutam raNe // Ram_2,39.11 //
   pṛthivyā saha vaidehyā śriyā ca puruṣarṣabhaḥ /	pRTivyA saha vEdehyA SriyA ca puruza RzaBaH /
   kṣipraṃ tisṛbhir etābhiḥ saha rāmo 'bhiṣekṣyate // Ram_2,39.12 //	kzipram tisRBiH etABiH saha rAmaH aBizekzyate // Ram_2,39.12 //
   duḥkhajaṃ visṛjanty asraṃ niṣkrāmantam udīkṣya yam /	duHKa jam visRjanti asram nizkrAmantam udIkzya yam /
   samutsrakṣyasi netrābhyāṃ kṣipram ānandajaṃ payaḥ // Ram_2,39.13 //	samutsrakzyasi netrAByAm kzipram Ananda jam payaH // Ram_2,39.13 //
   abhivādayamānaṃ taṃ dṛṣṭvā sasuhṛdaṃ sutam /	aBivAdayamAnam tam dRzwvA sa suhRdam sutam /
   mudāśru mokṣyase kṣipraṃ meghalekheva vārṣikī // Ram_2,39.14 //	mudA aSru mokzyase kzipram meGa leKA iva vArzikI // Ram_2,39.14 //
   putras te varadaḥ kṣipram ayodhyāṃ punar āgataḥ /	putraH te vara daH kzipram ayoDyAm punar AgataH /
   karābhyāṃ mṛdupīnābhyāṃ caraṇau pīḍayiṣyati // Ram_2,39.15 //	karAByAm mRdu pInAByAm caraNO pIxayizyati // Ram_2,39.15 //
   niśamya tal lakṣmaṇamātṛvākyaṃ rāmasya mātur naradevapatnyāḥ /	niSamya tat lakzmaNa mAtR vAkyam rAmasya mAtuH naradeva patnyAH /
   sadyaḥ śarīre vinanāśa śokaḥ śaradgato megha ivālpatoyaḥ // Ram_2,39.16 //	sadyas SarIre vinanASa SokaH Sarad gataH meGaH iva alpa toyaH // Ram_2,39.16 //
   anuraktā mahātmānaṃ rāmaṃ satyaparākramam /	anuraktAH mahAtmAnam rAmam satya parAkramam /
   anujagmuḥ prayāntaṃ taṃ vanavāsāya mānavāḥ // Ram_2,40.1 //	anujagmuH prayAntam tam vana vAsAya mAnavAH // Ram_2,40.1 //
   nivartite 'pi ca balāt suhṛdvarge ca rājani /	nivartite api ca balAt suhRd varge ca rAjani /
   naiva te saṃnyavartanta rāmasyānugatā ratham // Ram_2,40.2 //	na eva te saMnyavartanta rAmasya anugatAH raTam // Ram_2,40.2 //
   ayodhyānilayānāṃ hi puruṣāṇāṃ mahāyaśāḥ /	ayoDyA nilayAnAm hi puruzANAm mahA yaSAH /
   babhūva guṇasampannaḥ pūrṇacandra iva priyaḥ // Ram_2,40.3 //	baBUva guNa sampannaH pUrNa candraH iva priyaH // Ram_2,40.3 //
   sa yācyamānaḥ kākutsthaḥ svābhiḥ prakṛtibhis tadā /	sa yAcyamAnaH kAkutsTaH svABiH prakRtiBiH tadA /
   kurvāṇaḥ pitaraṃ satyaṃ vanam evānvapadyata // Ram_2,40.4 //	kurvANaH pitaram satyam vanam eva anvapadyate // Ram_2,40.4 //
   avekṣamāṇaḥ sasnehaṃ cakṣuṣā prapibann iva /	avekzamANaH sa sneham cakzuzA prapiban iva /
   uvāca rāmaḥ snehena tāḥ prajāḥ svāḥ prajā iva // Ram_2,40.5 //	uvAca rAmaH snehena tAH prajAH svAH prajAH iva // Ram_2,40.5 //
   yā prītir bahumānaś ca mayy ayodhyānivāsinām /	yA prItiH bahu mAnaH ca mayi ayoDyA nivAsinAm /
   matpriyārthaṃ viśeṣeṇa bharate sā niveśyatām // Ram_2,40.6 //	mad priya arTam viSezeNa Barate sA niveSyatAm // Ram_2,40.6 //
   sa hi kalyāṇacāritraḥ kaikeyyānandavardhanaḥ /	sa hi kalyANa cAritraH kEkeyI Ananda varDanaH /
   kariṣyati yathāvad vaḥ priyāṇi ca hitāni ca // Ram_2,40.7 //	karizyati yaTAvat vaH priyANi ca hitAni ca // Ram_2,40.7 //
   jñānavṛddho vayobālo mṛdur vīryaguṇānvitaḥ /	jQAna vRdDaH vayaH bAlaH mRduH vIrya guNa anvitaH /
   anurūpaḥ sa vo bhartā bhaviṣyati bhayāpahaḥ // Ram_2,40.8 //	anurUpaH sa vaH BartA Bavizyati Baya apahaH // Ram_2,40.8 //
   sa hi rājaguṇair yukto yuvarājaḥ samīkṣitaḥ /	sa hi rAja guNEH yuktaH yuvarAjaH samIkzitaH /
   api cāpi mayā śiṣṭaiḥ kāryaṃ vo bhartṛśāsanam // Ram_2,40.9 //	api ca api mayA SizwEH kAryam vaH BartR SAsanam // Ram_2,40.9 //
   na ca tapyed yathā cāsau vanavāsaṃ gate mayi /	na ca tapyet yaTA ca asO vana vAsam gate mayi /
   mahārājas tathā kāryo mama priyacikīrṣayā // Ram_2,40.10 //	mahA rAjaH taTA kAryaH mama priya cikIrzayA // Ram_2,40.10 //
   yathā yathā dāśarathir dharmam evāsthito 'bhavat /	yaTA yaTA dASaraTiH Darmam eva AsTitaH aBavat /
   tathā tathā prakṛtayo rāmaṃ patim akāmayan // Ram_2,40.11 //	taTA taTA prakRtayaH rAmam patim akAmayan // Ram_2,40.11 //
   bāṣpeṇa pihitaṃ dīnaṃ rāmaḥ saumitriṇā saha /	bAzpeNa pihitam dInam rAmaH sOmitriNA saha /
   cakarṣeva guṇair baddhvā janaṃ punar ivāsanam // Ram_2,40.12 //	cakarza iva guNEH badDvA janam punar iva Asanam // Ram_2,40.12 //
   te dvijās trividhaṃ vṛddhā jñānena vayasaujasā /	te dvijAH triviDam vRdDAH jQAnena vayasA ojasA /
   vayaḥprakampaśiraso dūrād ūcur idaṃ vacaḥ // Ram_2,40.13 //	vayaH prakampa SirasaH dUrAt UcuH idam vacaH // Ram_2,40.13 //
   vahanto javanā rāmaṃ bho bho jātyās turaṃgamāḥ /	vahantaH javanAH rAmam Bo Bo jAtyAH turaMgamAH /
   nivartadhvaṃ na gantavyaṃ hitā bhavata bhartari /	nivartaDvam na gantavyam hitA Bavata Bartari /
   upavāhyas tu vo bhartā nāpavāhyaḥ purād vanam // Ram_2,40.14 //	upavAhyaH tu vaH BartA na apavAhyaH purAt vanam // Ram_2,40.14 //
   evam ārtapralāpāṃs tān vṛddhān pralapato dvijān /	evam Arta pralApAn tAn vRdDAn pralapataH dvijAn /
   avekṣya sahasā rāmo rathād avatatāra ha // Ram_2,40.15 //	avekzya sahasA rAmaH raTAt avatatAra ha // Ram_2,40.15 //
   padbhyām eva jagāmātha sasītaḥ sahalakṣmaṇaḥ /	padByAm eva jagAma aTa sa sItaH sahalakzmaNaH /
   saṃnikṛṣṭapadanyāso rāmo vanaparāyaṇaḥ // Ram_2,40.16 //	saMnikRzwa padanyAsaH rAmaH vana parAyaNaH // Ram_2,40.16 //
   dvijātīṃs tu padātīṃs tān rāmaś cāritravatsalaḥ /	dvijAtIn tu padAtIn tAn rAmaH cAritra vatsalaH /
   na śaśāka ghṛṇācakṣuḥ parimoktuṃ rathena saḥ // Ram_2,40.17 //	na SaSAka GRNAcakzuH parimoktum raTena saH // Ram_2,40.17 //
   gacchantam eva taṃ dṛṣṭvā rāmaṃ saṃbhrāntamānasāḥ /	gacCantam eva tam dRzwvA rAmam saMBrAnta mAnasAH /
   ūcuḥ paramasaṃtaptā rāmaṃ vākyam idaṃ dvijāḥ // Ram_2,40.18 //	UcuH parama saMtaptAH rAmam vAkyam idam dvijAH // Ram_2,40.18 //
   brāhmaṇyaṃ kṛtsnam etat tvāṃ brahmaṇyam anugacchati /	brAhmaNyam kRtsnam etat tvAm brahmaNyam anugacCati /
   dvijaskandhādhirūḍhās tvām agnayo 'py anuyānty amī // Ram_2,40.19 //	dvija skanDa aDirUXAH tvAm agnayaH api anuyAnti amI // Ram_2,40.19 //
   vājapeyasamutthāni chattrāṇy etāni paśya naḥ /	vAjapeya samutTAni CattrANi etAni paSya naH /
   pṛṣṭhato 'nuprayātāni haṃsān iva jalātyaye // Ram_2,40.20 //	pRzWatas anuprayAtAni haMsAn iva jala atyaye // Ram_2,40.20 //
   anavāptātapatrasya raśmisaṃtāpitasya te /	anavApta Atapatrasya raSmi saMtApitasya te /
   ebhiś chāyāṃ kariṣyāmaḥ svaiś chattrair vājapeyikaiḥ // Ram_2,40.21 //	eBiH CAyAm karizyAmaH svEH CattrEH vAjapeyikEH // Ram_2,40.21 //
   yā hi naḥ satataṃ buddhir vedamantrānusāriṇī /	yA hi naH satatam budDiH veda mantra anusAriNI /
   tvatkṛte sā kṛtā vatsa vanavāsānusāriṇī // Ram_2,40.22 //	tvad kRte sA kRtA vatsa vana vAsa anusAriNI // Ram_2,40.22 //
   hṛdayeṣv avatiṣṭhante vedā ye naḥ paraṃ dhanam /	hRdayezu avatizWante vedAH ye naH param Danam /
   vatsyanty api gṛheṣv eva dārāś cāritrarakṣitāḥ // Ram_2,40.23 //	vatsyanti api gRhezu eva dArAH cAritra rakzitAH // Ram_2,40.23 //
   na punar niścayaḥ kāryas tvadgatau sukṛtā matiḥ /	na punar niScayaH kAryaH tvad gatO sukRtA matiH /
   tvayi dharmavyapekṣe tu kiṃ syād dharmam avekṣitum // Ram_2,40.24 //	tvayi Darma vyapekze tu kim syAt Darmam avekzitum // Ram_2,40.24 //
   yācito no nivartasva haṃsaśuklaśiroruhaiḥ /	yAcitaH naH nivartasva haMsa Sukla SiroruhEH /
   śirobhir nibhṛtācāra mahīpatanapāṃsulaiḥ // Ram_2,40.25 //	SiroBiH niBRta AcAra mahIpatana pAMsulEH // Ram_2,40.25 //
   bahūnāṃ vitatā yajñā dvijānāṃ ya ihāgatāḥ /	bahUnAm vitatAH yajQAH dvijAnAm ye iha AgatAH /
   teṣāṃ samāptir āyattā tava vatsa nivartane // Ram_2,40.26 //	tezAm samAptiH AyattA tava vatsa nivartane // Ram_2,40.26 //
   bhaktimanti hi bhūtāni jaṅgamājaṅgamāni ca /	Baktimanti hi BUtAni jaFgama ajaFgamAni ca /
   yācamāneṣu teṣu tvaṃ bhaktiṃ bhakteṣu darśaya // Ram_2,40.27 //	yAcamAnezu tezu tvam Baktim Baktezu darSaya // Ram_2,40.27 //
   anugantum aśaktās tvāṃ mūlair uddhṛtaveginaḥ /	anugantum aSaktAH tvAm mUlEH udDRta veginaH /
   unnatā vāyuvegena vikrośantīva pādapāḥ // Ram_2,40.28 //	unnatAH vAyu vegena vikroSanti iva pAdapAH // Ram_2,40.28 //
   niśceṣṭāhārasaṃcārā vṛkṣaikasthānaviṣṭhitāḥ /	niScezwa AhAra saMcArAH vRkza eka sTAna vizWitAH /
   pakṣiṇo 'pi prayācante sarvabhūtānukampinam // Ram_2,40.29 //	pakziNaH api prayAcante sarva BUta anukampinam // Ram_2,40.29 //
   evaṃ vikrośatāṃ teṣāṃ dvijātīnāṃ nivartane /	evam vikroSatAm tezAm dvijAtInAm nivartane /
   dadṛśe tamasā tatra vārayantīva rāghavam // Ram_2,40.30 //	dadRSe tamasA tatra vArayanti iva rAGavam // Ram_2,40.30 //
   tatas tu tamasā tīraṃ ramyam āśritya rāghavaḥ /	tatas tu tamasA tIram ramyam ASritya rAGavaH /
   sītām udvīkṣya saumitrim idaṃ vacanam abravīt // Ram_2,41.1 //	sItAm udvIkzya sOmitrim idam vacanam abravIt // Ram_2,41.1 //
   iyam adya niśā pūrvā saumitre prasthitā vanam /	iyam adya niSA pUrvA sOmitre prasTitAH vanam /
   vanavāsasya bhadraṃ te sa notkaṇṭhitum arhasi // Ram_2,41.2 //	vana vAsasya Badram te sa na utkaNWitum arhasi // Ram_2,41.2 //
   paśya śūnyāny araṇyāni rudantīva samantataḥ /	paSya SUnyAni araNyAni rudanti iva samantataH /
   yathānilayam āyadbhir nilīnāni mṛgadvijaiḥ // Ram_2,41.3 //	yaTA nilayam AyadBiH nilInAni mRga dvijEH // Ram_2,41.3 //
   adyāyodhyā tu nagarī rājadhānī pitur mama /	adya ayoDyA tu nagarI rAjaDAnI pituH mama /
   sastrīpuṃsā gatān asmāñ śociṣyati na saṃśayaḥ // Ram_2,41.4 //	sa strIpuMsA gatAn asmAn Socizyati na saMSayaH // Ram_2,41.4 //
   bharataḥ khalu dharmātmā pitaraṃ mātaraṃ ca me /	BarataH Kalu Darma AtmA pitaram mAtaram ca me /
   dharmārthakāmasahitair vākyair āśvāsayiṣyati // Ram_2,41.5 //	Darma arTa kAma sahitEH vAkyEH ASvAsayizyati // Ram_2,41.5 //
   bharatasyānṛśaṃsatvaṃ saṃcintyāhaṃ punaḥ punaḥ /	Baratasya AnRSaMsa tvam saMcintya aham punar punar /
   nānuśocāmi pitaraṃ mātaraṃ cāpi lakṣmaṇa // Ram_2,41.6 //	na anuSocAmi pitaram mAtaram ca api lakzmaNa // Ram_2,41.6 //
   tvayā kāryaṃ naravyāghra mām anuvrajatā kṛtam /	tvayA kAryam nara vyAGra mAm anuvrajatA kRtam /
   anveṣṭavyā hi vaidehyā rakṣaṇārthe sahāyatā // Ram_2,41.7 //	anvezwavyAH hi vEdehyAH rakzaNa arTe sahAya tA // Ram_2,41.7 //
   adbhir eva tu saumitre vatsyāmy adya niśām imām /	adBiH eva tu sOmitre vatsyAmi adya niSAm imAm /
   etaddhi rocate mahyaṃ vanye 'pi vividhe sati // Ram_2,41.8 //	etat hi rocate mahyam vanye api viviDe sati // Ram_2,41.8 //
   evam uktvā tu saumitraṃ sumantram api rāghavaḥ /	evam uktvA tu sOmitram sumantram api rAGavaH /
   apramattas tvam aśveṣu bhava saumyety uvāca ha // Ram_2,41.9 //	apramattaH tvam aSvezu Bava sOmya iti uvAca ha // Ram_2,41.9 //
   so 'śvān sumantraḥ saṃyamya sūrye 'staṃ samupāgate /	saH aSvAn sumantraH saMyamya sUrye astam samupAgate /
   prabhūtayavasān kṛtvā babhūva pratyanantaraḥ // Ram_2,41.10 //	praBUta yavasAn kRtvA baBUva pratyanantaraH // Ram_2,41.10 //
   upāsyatu śivāṃ saṃdhyāṃ dṛṣṭvā rātrim upasthitām /	upAsyatu SivAm saMDyAm dRzwvA rAtrim upasTitAm /
   rāmasya śayanaṃ cakre sūtaḥ saumitriṇā saha // Ram_2,41.11 //	rAmasya Sayanam cakre sUtaH sOmitriNA saha // Ram_2,41.11 //
   tāṃ śayyāṃ tamasātīre vīkṣya vṛkṣadalaiḥ kṛtām /	tAm SayyAm tamasA tIre vIkzya vRkza dalEH kRtAm /
   rāmaḥ saumitriṇā sārdhaṃ sabhāryaḥ saṃviveśa ha // Ram_2,41.12 //	rAmaH sOmitriNA sArDam sa BAryaH saMviveSa ha // Ram_2,41.12 //
   sabhāryaṃ saṃprasuptaṃ taṃ bhrātaraṃ vīkṣya lakṣmaṇaḥ /	sa BAryam saMprasuptam tam BrAtaram vIkzya lakzmaNaH /
   kathayāmāsa sūtāya rāmasya vividhān guṇān // Ram_2,41.13 //	kaTayAmAsa sUtAya rAmasya viviDAn guNAn // Ram_2,41.13 //
   jāgrato hy eva tāṃ rātriṃ saumitrer udito raviḥ /	jAgrataH hi eva tAm rAtrim sOmitreH uditaH raviH /
   sūtasya tamasātīre rāmasya bruvato guṇān // Ram_2,41.14 //	sUtasya tamasA tIre rAmasya bruvataH guNAn // Ram_2,41.14 //
   gokulākulatīrāyās tamasāyā vidūrataḥ /	go kula Akula tIrAyAH tamasAyAH vidUrataH /
   avasat tatra tāṃ rātriṃ rāmaḥ prakṛtibhiḥ saha // Ram_2,41.15 //	avasat tatra tAm rAtrim rAmaH prakRtiBiH saha // Ram_2,41.15 //
   utthāya tu mahātejāḥ prakṛtīs tā niśāmya ca /	utTAya tu mahA tejAH prakRtIH tAH niSAmya ca /
   abravīd bhrātaraṃ rāmo lakṣmaṇaṃ puṇyalakṣaṇam // Ram_2,41.16 //	abravIt BrAtaram rAmaH lakzmaNam puNya lakzaNam // Ram_2,41.16 //
   asmadvyapekṣān saumitre nirapekṣān gṛheṣv api /	asmad vyapekzAn sOmitre nirapekzAn gRhezu api /
   vṛkṣamūleṣu saṃsuptān paśya lakṣmaṇa sāmpratam // Ram_2,41.17 //	vRkza mUlezu saMsuptAn paSya lakzmaNa sAmpratam // Ram_2,41.17 //
   yathaite niyamaṃ paurāḥ kurvanty asmannivartane /	yaTA ete niyamam pOrAH kurvanti asmad nivartane /
   api prāṇān asiṣyanti na tu tyakṣyanti niścayam // Ram_2,41.18 //	api prANAn asizyanti na tu tyakzyanti niScayam // Ram_2,41.18 //
   yāvad eva tu saṃsuptās tāvad eva vayaṃ laghu /	yAvat eva tu saMsuptAH tAvat eva vayam laGu /
   ratham āruhya gacchāmaḥ panthānam akutobhayam // Ram_2,41.19 //	raTam Aruhya gacCAmaH panTAnam akutoBayam // Ram_2,41.19 //
   ato bhūyo 'pi nedānīm ikṣvākupuravāsinaḥ /	atas BUyas api na idAnIm ikzvAku pura vAsinaH /
   svapeyur anuraktā māṃ vṛkṣamūlāni saṃśritāḥ // Ram_2,41.20 //	svapeyuH anuraktAH mAm vRkza mUlAni saMSritAH // Ram_2,41.20 //
   paurā hy ātmakṛtād duḥkhād vipramocyā nṛpātmajaiḥ /	pOrAH hi Atma kRtAt duHKAt vipramocyAH nRpa AtmajEH /
   na tu khalv ātmanā yojyā duḥkhena puravāsinaḥ // Ram_2,41.21 //	na tu Kalu AtmanA yojyAH duHKena pura vAsinaH // Ram_2,41.21 //
   abravīl lakṣmaṇo rāmaṃ sākṣād dharmam iva sthitam /	abravIt lakzmaNaH rAmam sAkzAt Darmam iva sTitam /
   rocate me mahāprājña kṣipram āruhyatām iti // Ram_2,41.22 //	rocate me mahA prAjQa kzipram AruhyatAm iti // Ram_2,41.22 //
   sūtas tataḥ saṃtvaritaḥ syandanaṃ tair hayottamaiḥ /	sUtaH tatas saMtvaritaH syandanam tEH haya uttamEH /
   yojayitvātha rāmāya prāñjaliḥ pratyavedayat // Ram_2,41.23 //	yojayitvA aTa rAmAya prAQjaliH pratyavedayat // Ram_2,41.23 //
   mohanārthaṃ tu paurāṇāṃ sūtaṃ rāmo 'bravīd vacaḥ /	mohana arTam tu pOrANAm sUtam rAmaH abravIt vacaH /
   udaṅmukhaḥ prayāhi tvaṃ ratham āsthāya sārathe // Ram_2,41.24 //	udaFmuKaH prayAhi tvam raTam AsTAya sAraTe // Ram_2,41.24 //
   muhūrtaṃ tvaritaṃ gatvā nirvartaya rathaṃ punaḥ /	muhUrtam tvaritam gatvA nirvartaya raTam punar /
   yathā na vidyuḥ paurā māṃ tathā kuru samāhitaḥ // Ram_2,41.25 //	yaTA na vidyuH pOrAH mAm taTA kuru samAhitaH // Ram_2,41.25 //
   rāmasya vacanaṃ śrutvā tathā cakre sa sārathiḥ /	rAmasya vacanam SrutvA taTA cakre sa sAraTiH /
   pratyāgamya ca rāmasya syandanaṃ pratyavedayat // Ram_2,41.26 //	pratyAgamya ca rAmasya syandanam pratyavedayat // Ram_2,41.26 //
   taṃ syandanam adhiṣṭhāya rāghavaḥ saparicchadaḥ /	tam syandanam aDizWAya rAGavaH sa paricCadaH /
   śīghragām ākulāvartāṃ tamasām ataran nadīm // Ram_2,41.27 //	SIGra gAm Akula AvartAm tamasAm atarat nadIm // Ram_2,41.27 //
   sa saṃtīrya mahābāhuḥ śrīmāñ śivam akaṇṭakam /	sa saMtIrya mahA bAhuH SrImAn Sivam akaNwakam /
   prāpadyata mahāmārgam abhayaṃ bhayadarśinām // Ram_2,41.28 //	prApadyata mahAmArgam aBayam Baya darSinAm // Ram_2,41.28 //
   prabhātāyāṃ tu śarvaryāṃ paurās te rāghavaṃ vinā /	praBAtAyAm tu SarvaryAm pOrAH te rAGavam vinA /
   śokopahataniśceṣṭā babhūvur hatacetasaḥ // Ram_2,41.29 //	Soka upahata niScezwAH baBUvuH hata cetasaH // Ram_2,41.29 //
   śokajāśruparidyūnā vīkṣamāṇās tatas tataḥ /	Soka ja aSru paridyUnAH vIkzamANAH tatas tatas /
   ālokam api rāmasya na paśyanti sma duḥkhitāḥ // Ram_2,41.30 //	Alokam api rAmasya na paSyanti sma duHKitAH // Ram_2,41.30 //
   tato mārgānusāreṇa gatvā kiṃcit kṣaṇaṃ punaḥ /	tatas mArga anusAreNa gatvA kiMcid kzaNam punar /
   mārganāśād viṣādena mahatā samabhiplutaḥ // Ram_2,41.31 //	mArga nASAt vizAdena mahatA samaBiplutaH // Ram_2,41.31 //
   rathasya mārganāśena nyavartanta manasvinaḥ /	raTasya mArga nASena nyavartanta manasvinaH /
   kim idaṃ kiṃ kariṣyāmo daivenopahatā iti // Ram_2,41.32 //	kim idam kim karizyAmaH dEvena upahatAH iti // Ram_2,41.32 //
   tato yathāgatenaiva mārgeṇa klāntacetasaḥ /	tatas yaTAgatena eva mArgeNa klAnta cetasaH /
   ayodhyām agaman sarve purīṃ vyathitasajjanām // Ram_2,41.33 //	ayoDyAm agaman sarve purIm vyaTita sat janAm // Ram_2,41.33 //
   anugamya nivṛttānāṃ rāmaṃ nagaravāsinām /	anugamya nivRttAnAm rAmam nagara vAsinAm /
   udgatānīva sattvāni babhūvur amanasvinām // Ram_2,42.1 //	udgatAni iva sattvAni baBUvuH amanasvinAm // Ram_2,42.1 //
   svaṃ svaṃ nilayam āgamya putradāraiḥ samāvṛtāḥ /	svam svam nilayam Agamya putra dArEH samAvRtAH /
   aśrūṇi mumucuḥ sarve bāṣpeṇa pihitānanāḥ // Ram_2,42.2 //	aSrUNi mumucuH sarve bAzpeNa pihita AnanAH // Ram_2,42.2 //
   na cāhṛṣyan na cāmodan vaṇijo na prasārayan /	na ca ahRzyat na ca Amodan vaNijaH na prasArayan /
   na cāśobhanta paṇyāni nāpacan gṛhamedhinaḥ // Ram_2,42.3 //	na ca aSoBanta paNyAni na apacan gRhameDinaH // Ram_2,42.3 //
   naṣṭaṃ dṛṣṭvā nābhyanandan vipulaṃ vā dhanāgamam /	nazwam dRzwvA na aByanandan vipulam vA Dana Agamam /
   putraṃ prathamajaṃ labdhvā jananī nābhyanandata // Ram_2,42.4 //	putram praTama jam labDvA jananI na aByanandate // Ram_2,42.4 //
   gṛhe gṛhe rudantyaś ca bhartāraṃ gṛham āgatam /	gRhe gRhe rudantyaH ca BartAram gRham Agatam /
   vyagarhayanta duḥkhārtā vāgbhis totrair iva dvipān // Ram_2,42.5 //	vyagarhayanta duHKa ArtAH vAgBiH totrEH iva dvipAn // Ram_2,42.5 //
   kiṃ nu teṣāṃ gṛhaiḥ kāryaṃ kiṃ dāraiḥ kiṃ dhanena vā /	kim nu tezAm gRhEH kAryam kim dArEH kim Danena vA /
   putrair vā kiṃ sukhair vāpi ye na paśyanti rāghavam // Ram_2,42.6 //	putrEH vA kim suKEH vA api ye na paSyanti rAGavam // Ram_2,42.6 //
   ekaḥ satpuruṣo loke lakṣmaṇaḥ saha sītayā /	ekaH sat puruzaH loke lakzmaNaH saha sItayA /
   yo 'nugacchati kākutsthaṃ rāmaṃ paricaran vane // Ram_2,42.7 //	yaH anugacCati kAkutsTam rAmam paricaran vane // Ram_2,42.7 //
   āpagāḥ kṛtapuṇyās tāḥ padminyaś ca sarāṃsi ca /	ApagAH kRta puNyAH tAH padminyaH ca sarAMsi ca /
   yeṣu snāsyati kākutstho vigāhya salilaṃ śuci // Ram_2,42.8 //	yezu snAsyati kAkutsTaH vigAhya salilam Suci // Ram_2,42.8 //
   śobhayiṣyanti kākutstham aṭavyo ramyakānanāḥ /	SoBayizyanti kAkutsTam awavyaH ramya kAnanAH /
   āpagāś ca mahānūpāḥ sānumantaś ca parvatāḥ // Ram_2,42.9 //	ApagAH ca mahA anUpAH sa anumantaH ca parvatAH // Ram_2,42.9 //
   kānanaṃ vāpi śailaṃ vā yaṃ rāmo 'bhigamiṣyati /	kAnanam vA api SElam vA yam rAmaH aBigamizyati /
   priyātithim iva prāptaṃ nainaṃ śakṣyanty anarcitum // Ram_2,42.10 //	priya atiTim iva prAptam na enam Sakzyanti anarcitum // Ram_2,42.10 //
   vicitrakusumāpīḍā bahumañjaridhāriṇaḥ /	vicitra kusuma ApIxAH bahu maQjari DAriNaH /
   akāle cāpi mukhyāni puṣpāṇi ca phalāni ca /	akAle ca api muKyAni puzpANi ca PalAni ca /
   darśayiṣyanty anukrośād girayo rāmam āgatam // Ram_2,42.11 //	darSayizyanti anukroSAt girayaH rAmam Agatam // Ram_2,42.11 //
   vidarśayanto vividhān bhūyaś citrāṃś ca nirjharān /	vidarSayantaH viviDAn BUyas citrAn ca nirJarAn /
   pādapāḥ parvatāgreṣu ramayiṣyanti rāghavam // Ram_2,42.12 //	pAdapAH parvata agrezu ramayizyanti rAGavam // Ram_2,42.12 //
   yatra rāmo bhayaṃ nātra nāsti tatra parābhavaḥ /	yatra rAmaH Bayam na atra na asti tatra parABavaH /
   sa hi śūro mahābāhuḥ putro daśarathasya ca // Ram_2,42.13 //	sa hi SUraH mahA bAhuH putraH daSaraTasya ca // Ram_2,42.13 //
   purā bhavati no dūrād anugacchāma rāghavam /	purA Bavati naH dUrAt anugacCAma rAGavam /
   pādacchāyā sukhā bhartus tādṛśasya mahātmanaḥ /	pAda= CAyA suKAH BartuH tAdRSasya mahAtmanaH /
   sa hi nātho janasyāsya sa gatiḥ sa parāyaṇam // Ram_2,42.14 //	sa hi nATaH janasya asya sa gatiH sa parAyaNam // Ram_2,42.14 //
   vayaṃ paricariṣyāmaḥ sītāṃ yūyaṃ tu rāghavam /	vayam paricarizyAmaH sItAm yUyam tu rAGavam /
   iti paurastriyo bhartṝn duḥkhārtās tat tad abruvan // Ram_2,42.15 //	iti pOra striyaH BartLn duHKa ArtAH tat tat abruvan // Ram_2,42.15 //
   yuṣmākaṃ rāghavo 'raṇye yogakṣemaṃ vidhāsyati /	yuzmAkam rAGavaH araNye yogakzemam viDAsyati /
   sītā nārījanasyāsya yogakṣemaṃ kariṣyati // Ram_2,42.16 //	sItA nArI janasya asya yogakzemam karizyati // Ram_2,42.16 //
   ko nv anenāpratītena sotkaṇṭhitajanena ca /	kaH nu anena apratItena sa utkaNWita janena ca /
   saṃprīyetāmanojñena vāsena hṛtacetasā // Ram_2,42.17 //	saMprIyeta amanojQena vAsena hRta cetasA // Ram_2,42.17 //
   kaikeyyā yadi ced rājyaṃ syād adharmyam anāthavat /	kEkeyyAH yadi ced rAjyam syAt aDarmyam anATa vat /
   na hi no jīvitenārthaḥ kutaḥ putraiḥ kuto dhanaiḥ // Ram_2,42.18 //	na hi naH jIvitena arTaH kutas putrEH kutas DanEH // Ram_2,42.18 //
   yayā putraś ca bhartā ca tyaktāv aiśvaryakāraṇāt /	yayA putraH ca BartA ca tyaktO ESvarya kAraNAt /
   kaṃ sā parihared anyaṃ kaikeyī kulapāṃsanī // Ram_2,42.19 //	kam sA pariharet anyam kEkeyI kula pAMsanI // Ram_2,42.19 //
   kaikeyyā na vayaṃ rājye bhṛtakā nivasema hi /	kEkeyyAH na vayam rAjye BRtakAH nivasema hi /
   jīvantyā jātu jīvantyaḥ putrair api śapāmahe // Ram_2,42.20 //	jIvantyAH jAtu jIvantyaH putrEH api SapAmahe // Ram_2,42.20 //
   yā putraṃ pārthivendrasya pravāsayati nirghṛṇā /	yA putram pArTiva indrasya pravAsayati nirGRNAH /
   kas tāṃ prāpya sukhaṃ jīved adharmyāṃ duṣṭacāriṇīm // Ram_2,42.21 //	kaH tAm prApya suKam jIvet aDarmyAm duzwa cAriNIm // Ram_2,42.21 //
   na hi pravrajite rāme jīviṣyati mahīpatiḥ /	na hi pravrajite rAme jIvizyati mahIpatiH /
   mṛte daśarathe vyaktaṃ vilopas tadanantaram // Ram_2,42.22 //	mRte daSaraTe vyaktam vilopaH tad anantaram // Ram_2,42.22 //
   te viṣaṃ pibatāloḍya kṣīṇapuṇyāḥ sudurgatāḥ /	te vizam pibata Aloxya kzINa puNyAH su durgatAH /
   rāghavaṃ vānugacchadhvam aśrutiṃ vāpi gacchata // Ram_2,42.23 //	rAGavam vA anugacCaDvam aSrutim vA api gacCata // Ram_2,42.23 //
   mithyā pravrājito rāmaḥ sabhāryaḥ sahalakṣmaṇaḥ /	miTyA pravrAjitaH rAmaH sa BAryaH sahalakzmaNaH /
   bharate saṃnisṛṣṭāḥ smaḥ saunike paśavo yathā // Ram_2,42.24 //	Barate saMnisRzwAH smaH sOnike paSavaH yaTA // Ram_2,42.24 //
   tās tathā vilapantyas tu nagare nāgarastriyaḥ /	tAH taTA vilapantyaH tu nagare nAgara striyaH /
   cukruśur bhṛśasaṃtaptā mṛtyor iva bhayāgame // Ram_2,42.25 //	cukruSuH BRSa saMtaptAH mRtyoH iva Baya Agame // Ram_2,42.25 //
   tathā striyo rāmanimittam āturā yathā sute bhrātari vā vivāsite /	taTA striyaH rAma nimittam AturAH yaTA sute BrAtari vA vivAsite /
   vilapya dīnā rurudur vicetasaḥ sutair hi tāsām adhiko hi so 'bhavat //	vilapya dInAH ruruduH vicetasaH sutEH hi tAsAm aDikaH hi saH aBavat //
   Ram_2,42.26 //	Ram_2,42.26 //
   rāmo 'pi rātriśeṣeṇa tenaiva mahad antaram /	rAmaH api rAtri SezeNa tena eva mahat antaram /
   jagāma puruṣavyāghraḥ pitur ājñām anusmaran // Ram_2,43.1 //	jagAma puruza vyAGraH pituH AjQAm anusmaran // Ram_2,43.1 //
   tathaiva gacchatas tasya vyapāyād rajanī śivā /	taTA eva gacCataH tasya vyapAyAt rajanI SivAH /
   upāsya sa śivāṃ saṃdhyāṃ viṣayāntaṃ vyagāhata // Ram_2,43.2 //	upAsya sa SivAm saMDyAm vizaya antam vyagAhata // Ram_2,43.2 //
   grāmān vikṛṣṭasīmāṃs tān puṣpitāni vanāni ca /	grAmAn vikRzwa sImAn tAn puzpitAni vanAni ca /
   paśyann atiyayau śīghraṃ śarair iva hayottamaiḥ // Ram_2,43.3 //	paSyan atiyayO SIGram SarEH iva haya uttamEH // Ram_2,43.3 //
   śṛṇvan vāco manuṣyāṇāṃ grāmasaṃvāsavāsinām /	SRNvan vAcaH manuzyANAm grAma saMvAsa vAsinAm /
   rājānaṃ dhig daśarathaṃ kāmasya vaśam āgatam // Ram_2,43.4 //	rAjAnam Dik daSaraTam kAmasya vaSam Agatam // Ram_2,43.4 //
   hā nṛśaṃsādya kaikeyī pāpā pāpānubandhinī /	hA nRSaMsA adya kEkeyI pApA pApa anubanDinI /
   tīkṣṇā saṃbhinnamaryādā tīkṣṇe karmaṇi vartate // Ram_2,43.5 //	tIkzNA saMBinna maryAdA tIkzNe karmaNi vartate // Ram_2,43.5 //
   yā putram īdṛśaṃ rājñaḥ pravāsayati dhārmikam /	yA putram IdRSam rAjQaH pravAsayati DArmikam /
   vanavāse mahāprājñaṃ sānukrośam atandritam // Ram_2,43.6 //	vana vAse mahA prAjQam sa anukroSam atandritam // Ram_2,43.6 //
   etā vāco manuṣyāṇāṃ grāmasaṃvāsavāsinām /	etAH vAcaH manuzyANAm grAma saMvAsa vAsinAm /
   śṛṇvann atiyayau vīraḥ kosalān kosaleśvaraḥ // Ram_2,43.7 //	SRNvan atiyayO vIraH kosalAn kosala ISvaraH // Ram_2,43.7 //
   tato vedaśrutiṃ nāma śivavārivahāṃ nadīm /	tatas vedaSrutim nAma Siva vAri vahAm nadIm /
   uttīryābhimukhaḥ prāyād agastyādhyuṣitāṃ diśam // Ram_2,43.8 //	uttIrya aBimuKaH prAyAt agastya aDyuzitAm diSam // Ram_2,43.8 //
   gatvā tu suciraṃ kālaṃ tataḥ śītajalāṃ nadīm /	gatvA tu su ciram kAlam tatas SIta jalAm nadIm /
   gomatīṃ goyutānūpām atarat sāgaraṃgamām // Ram_2,43.9 //	gomatIm go yuta anUpAm atarat sAgaraMgamAm // Ram_2,43.9 //
   gomatīṃ cāpy atikramya rāghavaḥ śīghragair hayaiḥ /	gomatIm ca api atikramya rAGavaH SIGra gEH hayEH /
   mayūrahaṃsābhirutāṃ tatāra syandikāṃ nadīm // Ram_2,43.10 //	mayUra haMsa aBirutAm tatAra syandikAm nadIm // Ram_2,43.10 //
   sa mahīṃ manunā rājñā dattām ikṣvākave purā /	sa mahIm manunA rAjQA dattAm ikzvAkave purA /
   sphītāṃ rāṣṭrāvṛtāṃ rāmo vaidehīm anvadarśayat // Ram_2,43.11 //	sPItAm rAzwra AvRtAm rAmaH vEdehIm anvadarSayat // Ram_2,43.11 //
   sūta ity eva cābhāṣya sārathiṃ tam abhīkṣṇaśaḥ /	sUtaH iti eva ca ABAzya sAraTim tam aBIkzNaSas /
   haṃsamattasvaraḥ śrīmān uvāca puruṣarṣabhaḥ // Ram_2,43.12 //	haMsa matta svaraH SrImAn uvAca puruza RzaBaH // Ram_2,43.12 //
   kadāhaṃ punar āgamya sarayvāḥ puṣpite vane /	kadA aham punar Agamya sarayvAH puzpite vane /
   mṛgayāṃ paryaṭiṣyāmi mātrā pitrā ca saṃgataḥ // Ram_2,43.13 //	mRgayAm paryawizyAmi mAtrA pitrA ca saMgataH // Ram_2,43.13 //
   nātyartham abhikāṅkṣāmi mṛgayāṃ sarayūvane /	na atyarTam aBikAFkzAmi mRgayAm sarayU vane /
   ratir hy eṣātulā loke rājarṣigaṇasaṃmatā // Ram_2,43.14 //	ratiH hi ezA tulA loke rAjarzi gaNa saMmatAH // Ram_2,43.14 //
   sa tam adhvānam aikṣvākaḥ sūtaṃ madhurayā girā /	sa tam aDvAnam EkzvAkaH sUtam maDurayA girA /
   taṃ tam artham abhipretya yayau vākyam udīrayan // Ram_2,43.15 //	tam tam arTam aBipretya yayO vAkyam udIrayan // Ram_2,43.15 //
   viśālān kosalān ramyān yātvā lakṣmaṇapūrvajaḥ /	viSAlAn kosalAn ramyAn yAtvA lakzmaNa pUrvajaH /
   āsasāda mahābāhuḥ śṛṅgaverapuraṃ prati // Ram_2,44.1 //	AsasAda mahA bAhuH SRFgavera puram prati // Ram_2,44.1 //
   tatra tripathagāṃ divyāṃ śivatoyām aśaivalām /	tatra tripaTagAm divyAm Siva toyAm aSEvalAm /
   dadarśa rāghavo gaṅgāṃ puṇyām ṛṣiniṣevitām // Ram_2,44.2 //	dadarSa rAGavaH gaFgAm puNyAm Rzi nizevitAm // Ram_2,44.2 //
   haṃsasārasasaṃghuṣṭāṃ cakravākopakūjitām /	haMsa sArasa saMGuzwAm cakravAka upakUjitAm /
   śiśumāraiś ca nakraiś ca bhujaṃgaiś ca niṣevitām // Ram_2,44.3 //	SiSumArEH ca nakrEH ca BujaMgEH ca nizevitAm // Ram_2,44.3 //
   tām ūrmikalilāvartām anvavekṣya mahārathaḥ /	tAm Urmi kalila AvartAm anvavekzya mahA raTaH /
   sumantram abravīt sūtam ihaivādya vasāmahe // Ram_2,44.4 //	sumantram abravIt sUtam iha eva adya vasAmahe // Ram_2,44.4 //
   avidūrād ayaṃ nadyā bahupuṣpapravālavān /	avidUrAt ayam nadyAH bahu puzpa pravAlavAn /
   sumahān iṅgudīvṛkṣo vasāmo 'traiva sārathe // Ram_2,44.5 //	su mahAn iFgudI vRkzaH vasAmaH atra eva sAraTe // Ram_2,44.5 //
   lakṣaṇaś ca sumantraś ca bāḍham ity eva rāghavam /	lakzaNaH ca sumantraH ca bAXam iti eva rAGavam /
   uktvā tam iṅgudīvṛkṣaṃ tadopayayatur hayaiḥ // Ram_2,44.6 //	uktvA tam iFgudI vRkzam tadA upayayatuH hayEH // Ram_2,44.6 //
   rāmo 'bhiyāya taṃ ramyaṃ vṛkṣam ikṣvākunandanaḥ /	rAmaH aBiyAya tam ramyam vRkzam ikzvAku nandanaH /
   rathād avātarat tasmāt sabhāryaḥ sahalakṣmaṇaḥ // Ram_2,44.7 //	raTAt avAtarat tasmAt sa BAryaH sahalakzmaNaH // Ram_2,44.7 //
   sumantro 'py avatīryaiva mocayitvā hayottamān /	sumantraH api avatIrya eva mocayitvA haya uttamAn /
   vṛkṣamūlagataṃ rāmam upatasthe kṛtāñjaliḥ // Ram_2,44.8 //	vRkza mUla gatam rAmam upatasTe kRtAQjaliH // Ram_2,44.8 //
   tatra rājā guho nāma rāmasyātmasamaḥ sakhā /	tatra rAjA guhaH nAma rAmasya Atma samaH saKA /
   niṣādajātyo balavān sthapatiś ceti viśrutaḥ // Ram_2,44.9 //	nizAda jAtyaH balavAn sTapatiH ca iti viSrutaH // Ram_2,44.9 //
   sa śrutvā puruṣavyāghraṃ rāmaṃ viṣayam āgatam /	sa SrutvA puruza vyAGram rAmam vizayam Agatam /
   vṛddhaiḥ parivṛto 'mātyair jñātibhiś cāpy upāgataḥ // Ram_2,44.10 //	vRdDEH parivRtaH amAtyEH jQAtiBiH ca api upAgataH // Ram_2,44.10 //
   tato niṣādādhipatiṃ dṛṣṭvā dūrād avasthitam /	tatas nizAda aDipatim dRzwvA dUrAt avasTitam /
   saha saumitriṇā rāmaḥ samāgacchad guhena saḥ // Ram_2,44.11 //	saha sOmitriNA rAmaH samAgacCat guhena saH // Ram_2,44.11 //
   tam ārtaḥ sampariṣvajya guho rāghavam abravīt /	tam ArtaH samparizvajya guhaH rAGavam abravIt /
   yathāyodhyā tathedaṃ te rāma kiṃ karavāṇi te // Ram_2,44.12 //	yaTA ayoDyA taTA idam te rAma kim karavANi te // Ram_2,44.12 //
   tato guṇavadannādyam upādāya pṛthagvidham /	tatas guNavat annAdyam upAdAya pRTagviDam /
   arghyaṃ copānayat kṣipraṃ vākyaṃ cedam uvāca ha // Ram_2,44.13 //	arGyam ca upAnayat kzipram vAkyam ca idam uvAca ha // Ram_2,44.13 //
   svāgataṃ te mahābāho taveyam akhilā mahī /	svAgatam te mahA bAho tava iyam aKilA mahI /
   vayaṃ preṣyā bhavān bhartā sādhu rājyaṃ praśādhi naḥ // Ram_2,44.14 //	vayam prezyAH BavAn BartA sADu rAjyam praSADi naH // Ram_2,44.14 //
   bhakṣyaṃ bhojyaṃ ca peyaṃ ca lehyaṃ cedam upasthitam /	Bakzyam Bojyam ca peyam ca lehyam ca idam upasTitam /
   śayanāni ca mukhyāni vājināṃ khādanaṃ ca te // Ram_2,44.15 //	SayanAni ca muKyAni vAjinAm KAdanam ca te // Ram_2,44.15 //
   guham eva bruvāṇaṃ taṃ rāghavaḥ pratyuvāca ha /	guham eva bruvANam tam rAGavaH pratyuvAca ha /
   arcitāś caiva hṛṣṭāś ca bhavatā sarvathā vayam // Ram_2,44.16 //	arcitAH ca eva hRzwAH ca BavatA sarvaTA vayam // Ram_2,44.16 //
   padbhyām abhigamāc caiva snehasaṃdarśanena ca /	padByAm aBigamAt ca eva sneha saMdarSanena ca /
   bhujābhyāṃ sādhuvṛttābhyāṃ pīḍayan vākyam abravīt // Ram_2,44.17 //	BujAByAm sADu vRttAByAm pIxayan vAkyam abravIt // Ram_2,44.17 //
   diṣṭyā tvāṃ guha paśyāmi arogaṃ saha bāndhavaiḥ /	dizwyA tvAm guha paSyAmi arogam saha bAnDavEH /
   api te kuśalaṃ rāṣṭre mitreṣu ca dhaneṣu ca // Ram_2,44.18 //	api te kuSalam rAzwre mitrezu ca Danezu ca // Ram_2,44.18 //
   yat tv idaṃ bhavatā kiṃcit prītyā samupakalpitam /	yat tu idam BavatA kiMcid prItyA samupakalpitam /
   sarvaṃ tad anujānāmi na hi varte pratigrahe // Ram_2,44.19 //	sarvam tat anujAnAmi na hi varte pratigrahe // Ram_2,44.19 //
   kuśacīrājinadharaṃ phalamūlāśanaṃ ca mām /	kuSa cIra ajina Daram Pala mUla aSanam ca mAm /
   viddhi praṇihitaṃ dharme tāpasaṃ vanagocaram // Ram_2,44.20 //	vidDi praNihitam Darme tApasam vana gocaram // Ram_2,44.20 //
   aśvānāṃ khādanenāham arthī nānyena kenacit /	aSvAnAm KAdanena aham arTI na anyena kenacid /
   etāvatātrabhavatā bhaviṣyāmi supūjitaḥ // Ram_2,44.21 //	etAvatA atraBavatA BavizyAmi su pUjitaH // Ram_2,44.21 //
   ete hi dayitā rājñaḥ pitur daśarathasya me /	ete hi dayitA rAjQaH pituH daSaraTasya me /
   etaiḥ suvihitair aśvair bhaviṣyāmy aham arcitaḥ // Ram_2,44.22 //	etEH su vihitEH aSvEH BavizyAmi aham arcitaH // Ram_2,44.22 //
   aśvānāṃ pratipānaṃ ca khādanaṃ caiva so 'nvaśāt /	aSvAnAm pratipAnam ca KAdanam ca eva saH anvaSAt /
   guhas tatraiva puruṣāṃs tvaritaṃ dīyatām iti // Ram_2,44.23 //	guhaH tatra eva puruzAn tvaritam dIyatAm iti // Ram_2,44.23 //
   tataś cīrottarāsaṅgaḥ saṃdhyām anvāsya paścimām /	tatas cIra uttarAsaFgaH saMDyAm anvAsya paScimAm /
   jalam evādade bhojyaṃ lakṣmaṇenāhṛtaṃ svayam // Ram_2,44.24 //	jalam eva Adade Bojyam lakzmaNena AhRtam svayam // Ram_2,44.24 //
   tasya bhūmau śayānasya pādau prakṣālya lakṣmaṇaḥ /	tasya BUmO SayAnasya pAdO prakzAlya lakzmaNaH /
   sabhāryasya tato 'bhyetya tasthau vṛkṣam upāśritaḥ // Ram_2,44.25 //	sa BAryasya tatas aByetya tasTO vRkzam upASritaH // Ram_2,44.25 //
   guho 'pi saha sūtena saumitrim anubhāṣayan /	guhaH api saha sUtena sOmitrim anuBAzayan /
   anvajāgrat tato rāmam apramatto dhanurdharaḥ // Ram_2,44.26 //	anvajAgrat tatas rAmam apramattaH DanurDaraH // Ram_2,44.26 //
   tathā śayānasya tato 'sya dhīmato yaśasvino dāśarather mahātmanaḥ /	taTA SayAnasya tatas asya DImataH yaSasvinaH dASaraTeH mahAtmanaH /
   adṛṣṭaduḥkhasya sukhocitasya sā tadā vyatīyāya cireṇa śarvarī //	adRzwa duHKasya suKa ucitasya sA tadA vyatIyAya cireNa SarvarI //
   Ram_2,44.27 //	Ram_2,44.27 //
   taṃ jāgratam adambhena bhrātur arthāya lakṣmaṇam /	tam jAgratam adamBena BrAtuH arTAya lakzmaNam /
   guhaḥ saṃtāpasaṃtapto rāghavaṃ vākyam abravīt // Ram_2,45.1 //	guhaH saMtApa saMtaptaH rAGavam vAkyam abravIt // Ram_2,45.1 //
   iyaṃ tāta sukhā śayyā tvadartham upakalpitā /	iyam tAta suKA SayyA tvad arTam upakalpitA /
   pratyāśvasihi sādhv asyāṃ rājaputra yathāsukham // Ram_2,45.2 //	pratyASvasihi sADu asyAm rAja putra yaTAsuKam // Ram_2,45.2 //
   ucito 'yaṃ janaḥ sarvaḥ kleśānāṃ tvaṃ sukhocitaḥ /	ucitaH ayam janaH sarvaH kleSAnAm tvam suKa ucitaH /
   guptyarthaṃ jāgariṣyāmaḥ kākutsthasya vayaṃ niśām // Ram_2,45.3 //	gupti arTam jAgarizyAmaH kAkutsTasya vayam niSAm // Ram_2,45.3 //
   na hi rāmāt priyataro mamāsti bhuvi kaścana /	na hi rAmAt priyataraH mama asti Buvi kaScana /
   bravīmy etad ahaṃ satyaṃ satyenaiva ca te śape // Ram_2,45.4 //	bravImi etat aham satyam satyena eva ca te Sape // Ram_2,45.4 //
   asya prasādād āśaṃse loke 'smin sumahad yaśaḥ /	asya prasAdAt ASaMse loke asmin su mahat yaSaH /
   dharmāvāptiṃ ca vipulām arthāvāptiṃ ca kevalām // Ram_2,45.5 //	Darma avAptim ca vipulAm arTa avAptim ca kevalAm // Ram_2,45.5 //
   so 'haṃ priyasakhaṃ rāmaṃ śayānaṃ saha sītayā /	saH aham priya saKam rAmam SayAnam saha sItayA /
   rakṣiṣyāmi dhanuṣpāṇiḥ sarvato jñātibhiḥ saha // Ram_2,45.6 //	rakzizyAmi DanuzpANiH sarvatas jQAtiBiH saha // Ram_2,45.6 //
   na hi me 'viditaṃ kiṃcid vane 'smiṃś carataḥ sadā /	na hi me aviditam kiMcid vane asmin carataH sadA /
   caturaṅgaṃ hy api balaṃ sumahat prasahemahi // Ram_2,45.7 //	catur aFgam hi api balam su mahat prasahemahi // Ram_2,45.7 //
   lakṣmaṇas taṃ tadovāca rakṣyamāṇās tvayānagha /	lakzmaNaH tam tadA uvAca rakzyamANAH tvayA anaGa /
   nātra bhītā vayaṃ sarve dharmam evānupaśyatā // Ram_2,45.8 //	na atra BItAH vayam sarve Darmam eva anupaSyatA // Ram_2,45.8 //
   kathaṃ dāśarathau bhūmau śayāne saha sītayā /	kaTam dASaraTO BUmO SayAne saha sItayA /
   śakyā nidrā mayā labdhuṃ jīvitaṃ vā sukhāni vā // Ram_2,45.9 //	SakyA nidrA mayA labDum jIvitam vA suKAni vA // Ram_2,45.9 //
   yo na devāsuraiḥ sarvaiḥ śakyaḥ prasahituṃ yudhi /	yaH na deva asurEH sarvEH SakyaH prasahitum yuDi /
   taṃ paśya sukhasaṃviṣṭaṃ tṛṇeṣu saha sītayā // Ram_2,45.10 //	tam paSya suKa saMvizwam tRNezu saha sItayA // Ram_2,45.10 //
   yo mantratapasā labdho vividhaiś ca pariśramaiḥ /	yaH mantra tapasA labDaH viviDEH ca pariSramEH /
   eko daśarathasyaiṣa putraḥ sadṛśalakṣaṇaḥ // Ram_2,45.11 //	ekaH daSaraTasya eza putraH sadRSa lakzaNaH // Ram_2,45.11 //
   asmin pravrajito rājā na ciraṃ vartayiṣyati /	asmin pravrajitaH rAjA na ciram vartayizyati /
   vidhavā medinī nūnaṃ kṣipram eva bhaviṣyati // Ram_2,45.12 //	viDavA medinI nUnam kzipram eva Bavizyati // Ram_2,45.12 //
   vinadya sumahānādaṃ śrameṇoparatāḥ striyaḥ /	vinadya su mahA nAdam SrameNa uparatAH striyaH /
   nirghoṣoparataṃ tāta manye rājaniveśanam // Ram_2,45.13 //	nirGoza uparatam tAta manye rAja niveSanam // Ram_2,45.13 //
   kausalyā caiva rājā ca tathaiva jananī mama /	kOsalyA ca eva rAjA ca taTA eva jananI mama /
   nāśaṃse yadi jīvanti sarve te śarvarīm imām // Ram_2,45.14 //	na ASaMse yadi jIvanti sarve te SarvarIm imAm // Ram_2,45.14 //
   jīved api hi me mātā śatrughnasyānvavekṣayā /	jIvet api hi me mAtA SatruGnasya anvavekzayA /
   tad duḥkhaṃ yat tu kausalyā vīrasūr vinaśiṣyati // Ram_2,45.15 //	tat duHKam yat tu kOsalyA vIrasUH vinaSizyati // Ram_2,45.15 //
   anuraktajanākīrṇā sukhālokapriyāvahā /	anurakta jana AkIrNA suKa Aloka priya AvahAH /
   rājavyasanasaṃsṛṣṭā sā purī vinaśiṣyati // Ram_2,45.16 //	rAja vyasana saMsRzwA sA purI vinaSizyati // Ram_2,45.16 //
   atikrāntam atikrāntam anavāpya manoratham /	atikrAntam atikrAntam anavApya manoraTam /
   rājye rāmam anikṣipya pitā me vinaśiṣyati // Ram_2,45.17 //	rAjye rAmam anikzipya pitA me vinaSizyati // Ram_2,45.17 //
   siddhārthāḥ pitaraṃ vṛttaṃ tasmin kāle hy upasthite /	sidDArTAH pitaram vRttam tasmin kAle hi upasTite /
   pretakāryeṣu sarveṣu saṃskariṣyanti bhūmipam // Ram_2,45.18 //	preta kAryezu sarvezu saMskarizyanti BUmipam // Ram_2,45.18 //
   ramyacatvarasaṃsthānāṃ suvibhaktamahāpathām /	ramya catvara saMsTAnAm suviBakta mahApaTAm /
   harmyaprāsādasampannāṃ gaṇikāvaraśobhitām // Ram_2,45.19 //	harmya prAsAda sampannAm gaNikA vara SoBitAm // Ram_2,45.19 //
   rathāśvagajasambādhāṃ tūryanādavināditām /	raTa aSva gaja sambADAm tUrya nAda vinAditAm /
   sarvakalyāṇasampūrṇāṃ hṛṣṭapuṣṭajanākulām // Ram_2,45.20 //	sarva kalyANa sampUrNAm hRzwa puzwa jana AkulAm // Ram_2,45.20 //
   ārāmodyānasampannāṃ samājotsavaśālinīm /	ArAma udyAna sampannAm samAja utsava SAlinIm /
   sukhitā vicariṣyanti rājadhānīṃ pitur mama // Ram_2,45.21 //	suKitAH vicarizyanti rAjaDAnIm pituH mama // Ram_2,45.21 //
   api satyapratijñena sārdhaṃ kuśalinā vayam /	api satya pratijQena sArDam kuSalinA vayam /
   nivṛtte vanavāse 'sminn ayodhyāṃ praviśemahi // Ram_2,45.22 //	nivRtte vana vAse asmin ayoDyAm praviSemahi // Ram_2,45.22 //
   paridevayamānasya duḥkhārtasya mahātmanaḥ /	paridevayamAnasya duHKa Artasya mahAtmanaH /
   tiṣṭhato rājaputrasya śarvarī sātyavartata // Ram_2,45.23 //	tizWataH rAja putrasya SarvarI sA atyavartate // Ram_2,45.23 //
   tathā hi satyaṃ bruvati prajāhite narendraputre gurusauhṛdād guhaḥ /	taTA hi satyam bruvati prajA hite narendra putre guru sOhRdAt guhaH /
   mumoca bāṣpaṃ vyasanābhipīḍito jvarāturo nāga iva vyathāturaḥ //	mumoca bAzpam vyasana aBipIxitaH jvara AturaH nAgaH iva vyaTA AturaH //
   Ram_2,45.24 //	Ram_2,45.24 //
   prabhātāyāṃ tu śarvaryāṃ pṛthuvṛkṣā mahāyaśāḥ /	praBAtAyAm tu SarvaryAm pRTu vRkzAH mahA yaSAH /
   uvāca rāmaḥ saumitriṃ lakṣmaṇaṃ śubhalakṣaṇam // Ram_2,46.1 //	uvAca rAmaH sOmitrim lakzmaNam SuBa lakzaNam // Ram_2,46.1 //
   bhāskarodayakālo 'yaṃ gatā bhagavatī niśā /	BAskara udaya kAlaH ayam gatA BagavatI niSA /
   asau sukṛṣṇo vihagaḥ kokilas tāta kūjati // Ram_2,46.2 //	asO su kRzNaH vihagaH kokilaH tAta kUjati // Ram_2,46.2 //
   barhiṇānāṃ ca nirghoṣaḥ śrūyate nadatāṃ vane /	barhiNAnAm ca nirGozaH SrUyate nadatAm vane /
   tarāma jāhnavīṃ saumya śīghragāṃ sāgaraṃgamām // Ram_2,46.3 //	tarAma jAhnavIm sOmya SIGra gAm sAgaraMgamAm // Ram_2,46.3 //
   vijñāya rāmasya vacaḥ saumitrir mitranandanaḥ /	vijQAya rAmasya vacaH sOmitriH mitra nandanaH /
   guham āmantrya sūtaṃ ca so 'tiṣṭhad bhrātur agrataḥ // Ram_2,46.4 //	guham Amantrya sUtam ca saH atizWat BrAtuH agratas // Ram_2,46.4 //
   tataḥ kalāpān saṃnahya khaḍgau baddhvā ca dhanvinau /	tatas kalApAn saMnahya KaxgO badDvA ca DanvinO /
   jagmatur yena tau gaṅgāṃ sītayā saha rāghavau // Ram_2,46.5 //	jagmatuH yena tO gaFgAm sItayA saha rAGavO // Ram_2,46.5 //
   rāmam eva tu dharmajñam upagamya vinītavat /	rAmam eva tu Darma jQam upagamya vinIta vat /
   kim ahaṃ karavāṇīti sūtaḥ prāñjalir abravīt // Ram_2,46.6 //	kim aham karavANi iti sUtaH prAQjaliH abravIt // Ram_2,46.6 //
   nivartasvety uvācainam etāvaddhi kṛtaṃ mama /	nivartasva iti uvAca enam etAvat hi kRtam mama /
   yānaṃ vihāya padbhyāṃ tu gamiṣyāmo mahāvanam // Ram_2,46.7 //	yAnam vihAya padByAm tu gamizyAmaH mahA vanam // Ram_2,46.7 //
   ātmānaṃ tv abhyanujñātam avekṣyārtaḥ sa sārathiḥ /	AtmAnam tu aByanujQAtam avekzya ArtaH sa sAraTiH /
   sumantraḥ puruṣavyāghram aikṣvākam idam abravīt // Ram_2,46.8 //	sumantraH puruza vyAGram EkzvAkam idam abravIt // Ram_2,46.8 //
   nātikrāntam idaṃ loke puruṣeṇeha kenacit /	na atikrAntam idam loke puruzeNa iha kenacid /
   tava sabhrātṛbhāryasya vāsaḥ prākṛtavad vane // Ram_2,46.9 //	tava sa BrAtR BAryasya vAsaH prAkRta vat vane // Ram_2,46.9 //
   na manye brahmacarye 'sti svadhīte vā phalodayaḥ /	na manye brahmacarye asti su aDIte vA Pala udayaH /
   mārdavārjavayor vāpi tvāṃ ced vyasanam āgatam // Ram_2,46.10 //	mArdava ArjavayoH vA api tvAm ced vyasanam Agatam // Ram_2,46.10 //
   saha rāghava vaidehyā bhrātrā caiva vane vasan /	saha rAGava vEdehyA BrAtrA ca eva vane vasan /
   tvaṃ gatiṃ prāpsyase vīra trīṃl lokāṃs tu jayann iva // Ram_2,46.11 //	tvam gatim prApsyase vIra trIn lokAn tu jayan iva // Ram_2,46.11 //
   vayaṃ khalu hatā rāma ye tayāpy upavañcitāḥ /	vayam Kalu hatAH rAma ye tayA api upavaQcitAH /
   kaikeyyā vaśam eṣyāmaḥ pāpāyā duḥkhabhāginaḥ // Ram_2,46.12 //	kEkeyyAH vaSam ezyAmaH pApAyAH duHKa BAginaH // Ram_2,46.12 //
   iti bruvann ātmasamaṃ sumantraḥ sārathis tadā /	iti bruvan Atma samam sumantraH sAraTiH tadA /
   dṛṣṭvā dūragataṃ rāmaṃ duḥkhārto rurude ciram // Ram_2,46.13 //	dRzwvA dUra gatam rAmam duHKa ArtaH rurude ciram // Ram_2,46.13 //
   tatas tu vigate bāṣpe sūtaṃ spṛṣṭodakaṃ śucim /	tatas tu vigate bAzpe sUtam spRzwa udakam Sucim /
   rāmas tu madhuraṃ vākyaṃ punaḥ punar uvāca tam // Ram_2,46.14 //	rAmaH tu maDuram vAkyam punar punar uvAca tam // Ram_2,46.14 //
   ikṣvākūṇāṃ tvayā tulyaṃ suhṛdaṃ nopalakṣaye /	ikzvAkUNAm tvayA tulyam suhRdam na upalakzaye /
   yathā daśaratho rājā māṃ na śocet tathā kuru // Ram_2,46.15 //	yaTA daSaraTaH rAjA mAm na Socet taTA kuru // Ram_2,46.15 //
   śokopahatacetāś ca vṛddhaś ca jagatīpatiḥ /	Soka upahata cetAH ca vRdDaH ca jagatIpatiH /
   kāmabhārāvasannaś ca tasmād etad bravīmi te // Ram_2,46.16 //	kAma BAra avasannaH ca tasmAt etat bravImi te // Ram_2,46.16 //
   yad yad ājñāpayet kiṃcit sa mahātmā mahīpatiḥ /	yat yat AjQApayet kiMcid sa mahAtmA mahIpatiH /
   kaikeyyāḥ priyakāmārthaṃ kāryaṃ tad avikāṅkṣayā // Ram_2,46.17 //	kEkeyyAH priya kAma arTam kAryam tat avikAFkzayA // Ram_2,46.17 //
   etadarthaṃ hi rājyāni praśāsati nareśvarāḥ /	etad arTam hi rAjyAni praSAsati nareSvarAH /
   yad eṣāṃ sarvakṛtyeṣu mano na pratihanyate // Ram_2,46.18 //	yat ezAm sarva kRtyezu manaH na pratihanyate // Ram_2,46.18 //
   tad yathā sa mahārājo nālīkam adhigacchati /	tat yaTA sa mahA rAjaH na alIkam aDigacCati /
   na ca tāmyati duḥkhena sumantra kuru tat tathā // Ram_2,46.19 //	na ca tAmyati duHKena sumantra kuru tat taTA // Ram_2,46.19 //
   adṛṣṭaduḥkhaṃ rājānaṃ vṛddham āryaṃ jitendriyam /	adRzwa duHKam rAjAnam vRdDam Aryam jita indriyam /
   brūyās tvam abhivādyaiva mama hetor idaṃ vacaḥ // Ram_2,46.20 //	brUyAH tvam aBivAdya eva mama hetoH idam vacaH // Ram_2,46.20 //
   naivāham anuśocāmi lakṣmaṇo na ca maithilī /	na eva aham anuSocAmi lakzmaNaH na ca mETilI /
   ayodhyāyāś cyutāś ceti vane vatsyāmaheti vā // Ram_2,46.21 //	ayoDyAyAH cyutAH ca iti vane vatsyAmahA iti vA // Ram_2,46.21 //
   caturdaśasu varṣeṣu nivṛtteṣu punaḥ punaḥ /	caturdaSasu varzezu nivRttezu punar punar /
   lakṣmaṇaṃ māṃ ca sītāṃ ca drakṣyasi kṣipram āgatān // Ram_2,46.22 //	lakzmaNam mAm ca sItAm ca drakzyasi kzipram AgatAn // Ram_2,46.22 //
   evam uktvā tu rājānaṃ mātaraṃ ca sumantra me /	evam uktvA tu rAjAnam mAtaram ca sumantra me /
   anyāś ca devīḥ sahitāḥ kaikeyīṃ ca punaḥ punaḥ // Ram_2,46.23 //	anyAH ca devIH sahitAH kEkeyIm ca punar punar // Ram_2,46.23 //
   ārogyaṃ brūhi kausalyām atha pādābhivandanam /	Arogyam brUhi kOsalyAm aTa pAda aBivandanam /
   sītāyā mama cāryasya vacanāl lakṣmaṇasya ca // Ram_2,46.24 //	sItAyAH mama ca Aryasya vacanAt lakzmaNasya ca // Ram_2,46.24 //
   brūyāś ca hi mahārājaṃ bharataṃ kṣipram ānaya /	brUyAH ca hi mahA rAjam Baratam kzipram Anaya /
   āgataś cāpi bharataḥ sthāpyo nṛpamate pade // Ram_2,46.25 //	AgataH ca api BarataH sTApyaH nRpa mate pade // Ram_2,46.25 //
   bharataṃ ca pariṣvajya yauvarājye 'bhiṣicya ca /	Baratam ca parizvajya yOvarAjye aBizicya ca /
   asmatsaṃtāpajaṃ duḥkhaṃ na tvām abhibhaviṣyati // Ram_2,46.26 //	asmad saMtApa jam duHKam na tvAm aBiBavizyati // Ram_2,46.26 //
   bharataś cāpi vaktavyo yathā rājani vartase /	BarataH ca api vaktavyaH yaTA rAjani vartase /
   tathā mātṛṣu vartethāḥ sarvāsv evāviśeṣataḥ // Ram_2,46.27 //	taTA mAtRzu varteTAH sarvAsu eva aviSezatas // Ram_2,46.27 //
   yathā ca tava kaikeyī sumitrā cāviśeṣataḥ /	yaTA ca tava kEkeyI sumitrA ca aviSezatas /
   tathaiva devī kausalyā mama mātā viśeṣataḥ // Ram_2,46.28 //	taTA eva devI kOsalyA mama mAtA viSezataH // Ram_2,46.28 //
   nivartyamāno rāmeṇa sumantraḥ śokakarśitaḥ /	nivartyamAnaH rAmeNa sumantraH Soka karSitaH /
   tat sarvaṃ vacanaṃ śrutvā snehāt kākutstham abravīt // Ram_2,46.29 //	tat sarvam vacanam SrutvA snehAt kAkutsTam abravIt // Ram_2,46.29 //
   yad ahaṃ nopacāreṇa brūyāṃ snehād aviklavaḥ /	yat aham na upacAreNa brUyAm snehAt aviklavaH /
   bhaktimān iti tat tāvad vākyaṃ tvaṃ kṣantum arhasi // Ram_2,46.30 //	BaktimAn iti tat tAvat vAkyam tvam kzantum arhasi // Ram_2,46.30 //
   kathaṃ hi tvadvihīno 'haṃ pratiyāsyāmi tāṃ purīm /	kaTam hi tvad vihInaH aham pratiyAsyAmi tAm purIm /
   tava tāta viyogena putraśokākulām iva // Ram_2,46.31 //	tava tAta viyogena putra Soka AkulAm iva // Ram_2,46.31 //
   sarāmam api tāvan me rathaṃ dṛṣṭvā tadā janaḥ /	sarAmam api tAvat me raTam dRzwvA tadA janaH /
   vinā rāmaṃ rathaṃ dṛṣṭvā vidīryetāpi sā purī // Ram_2,46.32 //	vinA rAmam raTam dRzwvA vidIryeta api sA purI // Ram_2,46.32 //
   dainyaṃ hi nagarī gacched dṛṣṭvā śūnyam imaṃ ratham /	dEnyam hi nagarI gacCet dRzwvA SUnyam imam raTam /
   sūtāvaśeṣaṃ svaṃ sainyaṃ hatavīram ivāhave // Ram_2,46.33 //	sUta avaSezam svam sEnyam hata vIram iva Ahave // Ram_2,46.33 //
   dūre 'pi nivasantaṃ tvāṃ mānasenāgrataḥ sthitam /	dUre api nivasantam tvAm mAnasena agratas sTitam /
   cintayantyo 'dya nūnaṃ tvāṃ nirāhārāḥ kṛtāḥ prajāḥ // Ram_2,46.34 //	cintayantyaH adya nUnam tvAm nirAhArAH kRtAH prajAH // Ram_2,46.34 //
   ārtanādo hi yaḥ paurair muktas tadvipravāsane /	Arta nAdaH hi yaH pOrEH muktaH tad vipravAsane /
   rathasthaṃ māṃ niśāmyaiva kuryuḥ śataguṇaṃ tataḥ // Ram_2,46.35 //	raTa sTam mAm niSAmya eva kuryuH SataguNam tatas // Ram_2,46.35 //
   ahaṃ kiṃ cāpi vakṣyāmi devīṃ tava suto mayā /	aham kim ca api vakzyAmi devIm tava sutaH mayA /
   nīto 'sau mātulakulaṃ saṃtāpaṃ mā kṛthā iti // Ram_2,46.36 //	nItaH asO mAtula kulam saMtApam mA kRTAH iti // Ram_2,46.36 //
   asatyam api naivāhaṃ brūyāṃ vacanam īdṛśam /	asatyam api na eva aham brUyAm vacanam IdRSam /
   katham apriyam evāhaṃ brūyāṃ satyam idaṃ vacaḥ // Ram_2,46.37 //	kaTam apriyam eva aham brUyAm satyam idam vacaH // Ram_2,46.37 //
   mama tāvan niyogasthās tvadbandhujanavāhinaḥ /	mama tAvat niyoga sTAH tvad banDu jana vAhinaH /
   kathaṃ rathaṃ tvayā hīnaṃ pravakṣyanti hayottamāḥ // Ram_2,46.38 //	kaTam raTam tvayA hInam pravakzyanti haya uttamAH // Ram_2,46.38 //
   yadi me yācamānasya tyāgam eva kariṣyasi /	yadi me yAcamAnasya tyAgam eva karizyasi /
   saratho 'gniṃ pravekṣyāmi tyaktamātra iha tvayā // Ram_2,46.39 //	sa raTaH agnim pravekzyAmi tyakta mAtre iha tvayA // Ram_2,46.39 //
   bhaviṣyanti vane yāni tapovighnakarāṇi te /	Bavizyanti vane yAni tapaH viGna karANi te /
   rathena pratibādhiṣye tāni sattvāni rāghava // Ram_2,46.40 //	raTena pratibADizye tAni sattvAni rAGava // Ram_2,46.40 //
   tvatkṛte na mayā prāptaṃ rathacaryākṛtaṃ sukham /	tvad kRte na mayA prAptam raTa caryA akRtam suKam /
   āśaṃse tvatkṛtenāhaṃ vanavāsakṛtaṃ sukham // Ram_2,46.41 //	ASaMse tvad kRtena aham vana vAsa kRtam suKam // Ram_2,46.41 //
   prasīdecchāmi te 'raṇye bhavituṃ pratyanantaraḥ /	prasIda icCAmi te araNye Bavitum pratyanantaraH /
   prītyābhihitam icchāmi bhava me patyanantaraḥ // Ram_2,46.42 //	prItyA aBihitam icCAmi Bava me pati anantaraH // Ram_2,46.42 //
   tava śuśrūṣaṇaṃ mūrdhnā kariṣyāmi vane vasan /	tava SuSrUzaNam mUrDnA karizyAmi vane vasan /
   ayodhyāṃ devalokaṃ vā sarvathā prajahāmy aham // Ram_2,46.43 //	ayoDyAm deva lokam vA sarvaTA prajahAmi aham // Ram_2,46.43 //
   na hi śakyā praveṣṭuṃ sā mayāyodhyā tvayā vinā /	na hi SakyA pravezwum sA mayA ayoDyA tvayA vinA /
   rājadhānī mahendrasya yathā duṣkṛtakarmaṇā // Ram_2,46.44 //	rAjaDAnI mahA indrasya yaTA duzkRta karmaNA // Ram_2,46.44 //
   ime cāpi hayā vīra yadi te vanavāsinaḥ /	ime ca api hayAH vIra yadi te vana vAsinaH /
   paricaryāṃ kariṣyanti prāpsyanti paramāṃ gatim // Ram_2,46.45 //	paricaryAm karizyanti prApsyanti paramAm gatim // Ram_2,46.45 //
   vanavāse kṣayaṃ prāpte mamaiṣa hi manorathaḥ /	vana vAse kzayam prApte mama eza hi manoraTaH /
   yad anena rathenaiva tvāṃ vaheyaṃ purīṃ punaḥ // Ram_2,46.46 //	yat anena raTena eva tvAm vaheyam purIm punar // Ram_2,46.46 //
   caturdaśa hi varṣāṇi sahitasya tvayā vane /	caturdaSa hi varzANi sahitasya tvayA vane /
   kṣaṇabhūtāni yāsyanti śataśas tu tato 'nyathā // Ram_2,46.47 //	kzaNa BUtAni yAsyanti SataSas tu tatas anyaTA // Ram_2,46.47 //
   bhṛtyavatsala tiṣṭhantaṃ bhartṛputragate pathi /	BRtya vatsala tizWantam BartR putra gate paTi /
   bhaktaṃ bhṛtyaṃ sthitaṃ sthityāṃ tvaṃ na māṃ hātum arhasi // Ram_2,46.48	Baktam BRtyam sTitam sTityAm tvam na mAm hAtum arhasi // Ram_2,46.48
   evaṃ bahuvidhaṃ dīnaṃ yācamānaṃ punaḥ punaḥ /	evam bahuviDam dInam yAcamAnam punar punar /
   rāmo bhṛtyānukampī tu sumantram idam abravīt // Ram_2,46.49 //	rAmaH BRtya anukampI tu sumantram idam abravIt // Ram_2,46.49 //
   jānāmi paramāṃ bhaktiṃ mayi te bhartṛvatsala /	jAnAmi paramAm Baktim mayi te BartR vatsala /
   śṛṇu cāpi yadarthaṃ tvāṃ preṣayāmi purīm itaḥ // Ram_2,46.50 //	SRNu ca api yad arTam tvAm prezayAmi purIm itas // Ram_2,46.50 //
   nagarīṃ tvāṃ gataṃ dṛṣṭvā jananī me yavīyasī /	nagarIm tvAm gatam dRzwvA jananI me yavIyasI /
   kaikeyī pratyayaṃ gacched iti rāmo vanaṃ gataḥ // Ram_2,46.51 //	kEkeyI pratyayam gacCet iti rAmaH vanam gataH // Ram_2,46.51 //
   parituṣṭā hi sā devī vanavāsaṃ gate mayi /	parituzwA hi sA devI vana vAsam gate mayi /
   rājānaṃ nātiśaṅketa mithyāvādīti dhārmikam // Ram_2,46.52 //	rAjAnam na atiSaFketa miTyAvAdI iti DArmikam // Ram_2,46.52 //
   eṣa me prathamaḥ kalpo yad ambā me yavīyasī /	eza me praTamaH kalpaH yat ambA me yavIyasI /
   bharatārakṣitaṃ sphītaṃ putrarājyam avāpnuyāt // Ram_2,46.53 //	Barata Arakzitam sPItam putra rAjyam avApnuyAt // Ram_2,46.53 //
   mama priyārthaṃ rājñaś ca sarathas tvaṃ purīṃ vraja /	mama priya arTam rAjQaH ca sa raTaH tvam purIm vraja /
   saṃdiṣṭaś cāsi yānarthāṃs tāṃs tān brūyās tathātathā // Ram_2,46.54 //	saMdizwaH ca asi yAn arTAn tAn tAn brUyAH taTA taTA // Ram_2,46.54 //
   ity uktvā vacanaṃ sūtaṃ sāntvayitvā punaḥ punaḥ /	iti uktvA vacanam sUtam sAntvayitvA punar punar /
   guhaṃ vacanam aklībaṃ rāmo hetumad abravīt /	guham vacanam aklIbam rAmaH hetumat abravIt /
   jaṭāḥ kṛtvā gamiṣyāmi nyagrodhakṣīram ānaya // Ram_2,46.55 //	jawAH kRtvA gamizyAmi nyagroDa kzIram Anaya // Ram_2,46.55 //
   tat kṣīraṃ rājaputrāya guhaḥ kṣipram upāharat /	tat kzIram rAja putrAya guhaH kzipram upAharat /
   lakṣmaṇasyātmanaś caiva rāmas tenākaroj jaṭāḥ // Ram_2,46.56 //	lakzmaNasya AtmanaH ca eva rAmaH tena akarot jawAH // Ram_2,46.56 //
   tau tadā cīravasanau jaṭāmaṇḍaladhāriṇau /	tO tadA cIra vasanO jawA maNxala DAriNO /
   aśobhetām ṛṣisamau bhrātarau rāmalakṣmaṇau // Ram_2,46.57 //	aSoBetAm Rzi samO BrAtarO rAma lakzmaNO // Ram_2,46.57 //
   tato vaikhānasaṃ mārgam āsthitaḥ sahalakṣmaṇaḥ /	tatas vEKAnasam mArgam AsTitaH sahalakzmaNaH /
   vratam ādiṣṭavān rāmaḥ sahāyaṃ guham abravīt // Ram_2,46.58 //	vratam AdizwavAn rAmaH sahAyam guham abravIt // Ram_2,46.58 //
   apramatto bale kośe durge janapade tathā /	apramattaH bale koSe durge janapade taTA /
   bhavethā guha rājyaṃ hi durārakṣatamaṃ matam // Ram_2,46.59 //	BaveTAH guha rAjyam hi durArakzatamam matam // Ram_2,46.59 //
   tatas taṃ samanujñāya guham ikṣvākunandanaḥ /	tatas tam samanujQAya guham ikzvAku nandanaH /
   jagāma tūrṇam avyagraḥ sabhāryaḥ sahalakṣmaṇaḥ // Ram_2,46.60 //	jagAma tUrNam avyagraH sa BAryaH sahalakzmaNaH // Ram_2,46.60 //
   sa tu dṛṣṭvā nadītīre nāvam ikṣvākunandanaḥ /	sa tu dRzwvA nadI tIre nAvam ikzvAku nandanaH /
   titīrṣuḥ śīghragāṃ gaṅgām idaṃ lakṣmaṇam abravīt // Ram_2,46.61 //	titIrzuH SIGra gAm gaFgAm idam lakzmaNam abravIt // Ram_2,46.61 //
   āroha tvaṃ naravyāghra sthitāṃ nāvam imāṃ śanaiḥ /	Aroha tvam nara vyAGra sTitAm nAvam imAm SanEs /
   sītāṃ cāropayānvakṣaṃ parigṛhya manasvinīm // Ram_2,46.62 //	sItAm ca Aropaya anvakzam parigRhya manasvinIm // Ram_2,46.62 //
   sa bhrātuḥ śāsanaṃ śrutvā sarvam apratikūlayan /	sa BrAtuH SAsanam SrutvA sarvam apratikUlayan /
   āropya maithilīṃ pūrvam ārurohātmavāṃs tataḥ // Ram_2,46.63 //	Aropya mETilIm pUrvam Aruroha AtmavAn tatas // Ram_2,46.63 //
   athāruroha tejasvī svayaṃ lakṣmaṇapūrvajaḥ /	aTa Aruroha tejasvI svayam lakzmaNa pUrvajaH /
   tato niṣādādhipatir guho jñātīn acodayat // Ram_2,46.64 //	tatas nizAda aDipatiH guhaH jQAtIn acodayat // Ram_2,46.64 //
   anujñāya sumantraṃ ca sabalaṃ caiva taṃ guham /	anujQAya sumantram ca sa balam ca eva tam guham /
   āsthāya nāvaṃ rāmas tu codayāmāsa nāvikān // Ram_2,46.65 //	AsTAya nAvam rAmaH tu codayAmAsa nAvikAn // Ram_2,46.65 //
   tatas taiś coditā sā nauḥ karṇadhārasamāhitā /	tatas tEH coditA sA nOH karNaDAra samAhitAH /
   śubhasphyavegābhihatā śīghraṃ salilam atyagāt // Ram_2,46.66 //	SuBa sPya vega aBihatA SIGram salilam atyagAt // Ram_2,46.66 //
   madhyaṃ tu samanuprāpya bhāgīrathyās tv aninditā /	maDyam tu samanuprApya BAgIraTyAH tu aninditA /
   vaidehī prāñjalir bhūtvā tāṃ nadīm idam abravīt // Ram_2,46.67 //	vEdehI prAQjaliH BUtvA tAm nadIm idam abravIt // Ram_2,46.67 //
   putro daśarathasyāyaṃ mahārājasya dhīmataḥ /	putraH daSaraTasya ayam mahA rAjasya DImataH /
   nideśaṃ pālayatv enaṃ gaṅge tvadabhirakṣitaḥ // Ram_2,46.68 //	nideSam pAlayatu enam gaFge tvad aBirakzitaH // Ram_2,46.68 //
   caturdaśa hi varṣāṇi samagrāṇy uṣya kānane /	caturdaSa hi varzANi samagrANi uzya kAnane /
   bhrātrā saha mayā caiva punaḥ pratyāgamiṣyati // Ram_2,46.69 //	BrAtrA saha mayA ca eva punar pratyAgamizyati // Ram_2,46.69 //
   tatas tvāṃ devi subhage kṣemeṇa punar āgatā /	tatas tvAm devi suBage kzemeNa punar AgatAH /
   yakṣye pramuditā gaṅge sarvakāmasamṛddhaye // Ram_2,46.70 //	yakzye pramuditAH gaFge sarva kAma samRdDaye // Ram_2,46.70 //
   tvaṃ hi tripathagā devi brahmalokaṃ samīkṣase /	tvam hi tripaTagA devi brahma lokam samIkzase /
   bhāryā codadhirājasya loke 'smin sampradṛśyase // Ram_2,46.71 //	BAryA ca udaDi rAjasya loke asmin sampradRSyase // Ram_2,46.71 //
   sā tvāṃ devi namasyāmi praśaṃsāmi ca śobhane /	sA tvAm devi namasyAmi praSaMsAmi ca SoBane /
   prāptarājye naravyāghre śivena punar āgate // Ram_2,46.72 //	prApta rAjye nara vyAGre Sivena punar Agate // Ram_2,46.72 //
   gavāṃ śatasahasrāṇi vastrāṇy annaṃ ca peśalam /	gavAm Sata sahasrANi vastrANi annam ca peSalam /
   brāhmaṇebhyaḥ pradāsyāmi tava priyacikīrṣayā // Ram_2,46.73 //	brAhmaNeByaH pradAsyAmi tava priya cikIrzayA // Ram_2,46.73 //
   tathā saṃbhāṣamāṇā sā sītā gaṅgām aninditā /	taTA saMBAzamANA sA sItA gaFgAm aninditA /
   dakṣiṇā dakṣiṇaṃ tīraṃ kṣipram evābhyupāgamat // Ram_2,46.74 //	dakziNA dakziNam tIram kzipram eva aByupAgamat // Ram_2,46.74 //
   tīraṃ tu samanuprāpya nāvaṃ hitvā nararṣabhaḥ /	tIram tu samanuprApya nAvam hitvA nara RzaBaH /
   prātiṣṭhata saha bhrātrā vaidehyā ca paraṃtapaḥ // Ram_2,46.75 //	prAtizWata saha BrAtrA vEdehyA ca paraMtapaH // Ram_2,46.75 //
   athābravīn mahābāhuḥ sumitrānandavardhanam /	aTa abravIt mahA bAhuH sumitrA Ananda varDanam /
   agrato gaccha saumitre sītā tvām anugacchatu // Ram_2,46.76 //	agratas gacCa sOmitre sItA tvAm anugacCatu // Ram_2,46.76 //
   pṛṣṭhato 'haṃ gamiṣyāmi tvāṃ ca sītāṃ ca pālayan /	pRzWatas aham gamizyAmi tvAm ca sItAm ca pAlayan /
   adya duḥkhaṃ tu vaidehī vanavāsasya vetsyati // Ram_2,46.77 //	adya duHKam tu vEdehI vana vAsasya vetsyati // Ram_2,46.77 //
   gataṃ tu gaṅgāparapāram āśu rāmaṃ sumantraḥ pratataṃ nirīkṣya /	gatam tu gaFgA para pAram ASu rAmam sumantraH pratatam nirIkzya /
   adhvaprakarṣād vinivṛttadṛṣṭir mumoca bāṣpaṃ vyathitas tapasvī //	aDva prakarzAt vinivRtta dRzwiH mumoca bAzpam vyaTitaH tapasvI //
   Ram_2,46.78 //	Ram_2,46.78 //
   tau tatra hatvā caturo mahāmṛgān varāham ṛśyaṃ pṛṣataṃ mahārurum /	tO tatra hatvA caturaH mahA mRgAn varAham RSyam pRzatam mahArurum /
   ādāya medhyaṃ tvaritaṃ bubhukṣitau vāsāya kāle yayatur vanaspatim //	AdAya meDyam tvaritam buBukzitO vAsAya kAle yayatuH vanaspatim //
   Ram_2,46.79 //	Ram_2,46.79 //
   sa taṃ vṛkṣaṃ samāsādya saṃdhyām anvāsya paścimām /	sa tam vRkzam samAsAdya saMDyAm anvAsya paScimAm /
   rāmo ramayatāṃ śreṣṭha iti hovāca lakṣmaṇam // Ram_2,47.1 //	rAmaH ramayatAm SrezWaH iti ha uvAca lakzmaNam // Ram_2,47.1 //
   adyeyaṃ prathamā rātrir yātā janapadād bahiḥ /	adya iyam praTamA rAtriH yAtA janapadAt bahis /
   yā sumantreṇa rahitā tāṃ notkaṇṭhitum arhasi // Ram_2,47.2 //	yA sumantreNa rahitA tAm na utkaNWitum arhasi // Ram_2,47.2 //
   jāgartavyam atandribhyām adya prabhṛti rātriṣu /	jAgartavyam atandriByAm adya praBRti rAtrizu /
   yogakṣemo hi sītāyā vartate lakṣmaṇāvayoḥ // Ram_2,47.3 //	yogakzemaH hi sItAyAH vartate lakzmaNa AvayoH // Ram_2,47.3 //
   rātriṃ kathaṃcid evemāṃ saumitre vartayāmahe /	rAtrim kaTaMcid eva imAm sOmitre vartayAmahe /
   upāvartāmahe bhūmāv āstīrya svayam ārjitaiḥ // Ram_2,47.4 //	upAvartAmahe BUmO AstIrya svayam ArjitEH // Ram_2,47.4 //
   sa tu saṃviśya medinyāṃ mahārhaśayanocitaḥ /	sa tu saMviSya medinyAm mahArha Sayana ucitaH /
   imāḥ saumitraye rāmo vyājahāra kathāḥ śubhāḥ // Ram_2,47.5 //	imAH sOmitraye rAmaH vyAjahAra kaTAH SuBAH // Ram_2,47.5 //
   dhruvam adya mahārājo duḥkhaṃ svapiti lakṣmaṇa /	Druvam adya mahA rAjaH duHKam svapiti lakzmaNa /
   kṛtakāmā tu kaikeyī tuṣṭā bhavitum arhati // Ram_2,47.6 //	kRta kAmA tu kEkeyI tuzwA Bavitum arhati // Ram_2,47.6 //
   sā hi devī mahārājaṃ kaikeyī rājyakāraṇāt /	sA hi devI mahA rAjam kEkeyI rAjya kAraNAt /
   api na cyāvayet prāṇān dṛṣṭvā bharatam āgatam // Ram_2,47.7 //	api na cyAvayet prANAn dRzwvA Baratam Agatam // Ram_2,47.7 //
   anāthaś caiva vṛddhaś ca mayā caiva vinākṛtaḥ /	anATaH ca eva vRdDaH ca mayA ca eva vinAkRtaH /
   kiṃ kariṣyati kāmātmā kaikeyyā vaśam āgataḥ // Ram_2,47.8 //	kim karizyati kAma AtmA kEkeyyAH vaSam AgataH // Ram_2,47.8 //
   idaṃ vyasanam ālokya rājñaś ca mativibhramam /	idam vyasanam Alokya rAjQaH ca mati viBramam /
   kāma evārdhadharmābhyāṃ garīyān iti me matiḥ // Ram_2,47.9 //	kAmaH eva arDa DarmAByAm garIyAn iti me matiH // Ram_2,47.9 //
   ko hy avidvān api pumān pramadāyāḥ kṛte tyajet /	kaH hi avidvAn api pumAn pramadAyAH kRte tyajet /
   chandānuvartinaṃ putraṃ tāto mām iva lakṣmaṇa // Ram_2,47.10 //	Canda anuvartinam putram tAtaH mAm iva lakzmaNa // Ram_2,47.10 //
   sukhī bata sabhāryaś ca bharataḥ kekayīsutaḥ /	suKI bata sa BAryaH ca BarataH kekayI sutaH /
   muditān kosalān eko yo bhokṣyaty adhirājavat // Ram_2,47.11 //	muditAn kosalAn ekaH yaH Bokzyati aDirAja vat // Ram_2,47.11 //
   sa hi sarvasya rājyasya mukham ekaṃ bhaviṣyati /	sa hi sarvasya rAjyasya muKam ekam Bavizyati /
   tāte ca vayasātīte mayi cāraṇyam āśrite // Ram_2,47.12 //	tAte ca vayasA atIte mayi ca araNyam ASrite // Ram_2,47.12 //
   arthadharmau parityajya yaḥ kāmam anuvartate /	arTa DarmO parityajya yaH kAmam anuvartate /
   evam āpadyate kṣipraṃ rājā daśaratho yathā // Ram_2,47.13 //	evam Apadyate kzipram rAjA daSaraTaH yaTA // Ram_2,47.13 //
   manye daśarathāntāya mama pravrājanāya ca /	manye daSaraTa antAya mama pravrAjanAya ca /
   kaikeyī saumya samprāptā rājyāya bharatasya ca // Ram_2,47.14 //	kEkeyI sOmya samprAptAH rAjyAya Baratasya ca // Ram_2,47.14 //
   apīdānīṃ na kaikeyī saubhāgyamadamohitā /	api idAnIm na kEkeyI sOBAgya mada mohitAH /
   kausalyāṃ ca sumitrāṃ ca samprabādheta matkṛte // Ram_2,47.15 //	kOsalyAm ca sumitrAm ca samprabADeta mad kRte // Ram_2,47.15 //
   mā sma matkāraṇād devī sumitrā duḥkham āvaset /	mA sma mad kAraNAt devI sumitrA duHKam Avaset /
   ayodhyām ita eva tvaṃ kāle praviśa lakṣmaṇa // Ram_2,47.16 //	ayoDyAm itas eva tvam kAle praviSa lakzmaNa // Ram_2,47.16 //
   aham eko gamiṣyāmi sītayā saha daṇḍakān /	aham ekaH gamizyAmi sItayA saha daNxakAn /
   anāthāyā hi nāthas tvaṃ kausalyāyā bhaviṣyasi // Ram_2,47.17 //	anATAyAH hi nATaH tvam kOsalyAyAH Bavizyasi // Ram_2,47.17 //
   kṣudrakarmā hi kaikeyī dveṣād anyāyyam ācaret /	kzudra karmA hi kEkeyI dvezAt anyAyyam Acaret /
   paridadyā hi dharmajñe bharate mama mātaram // Ram_2,47.18 //	paridadyAH hi Darma jQe Barate mama mAtaram // Ram_2,47.18 //
   nūnaṃ jātyantare kasmin striyaḥ putrair viyojitāḥ /	nUnam jAti antare kasmin striyaH putrEH viyojitAH /
   jananyā mama saumitre tad apy etad upasthitam // Ram_2,47.19 //	jananyAH mama sOmitre tat api etat upasTitam // Ram_2,47.19 //
   mayā hi cirapuṣṭena duḥkhasaṃvardhitena ca /	mayA hi cira puzwena duHKa saMvarDitena ca /
   viprāyujyata kausalyā phalakāle dhig astu mām // Ram_2,47.20 //	viprAyujyata kOsalyA Pala kAle Dik astu mAm // Ram_2,47.20 //
   mā sma sīmantinī kācij janayet putram īdṛśam /	mA sma sImantinI kAcid janayet putram IdRSam /
   saumitre yo 'ham ambāyā dadmi śokam anantakam // Ram_2,47.21 //	sOmitre yaH aham ambAyAH dadmi Sokam anantakam // Ram_2,47.21 //
   manye prītiviśiṣṭā sā matto lakṣmaṇa śārikā /	manye prIti viSizwA sA mattaH lakzmaNa SArikAH /
   yasyās tac chrūyate vākyaṃ śuka pādam arer daśa // Ram_2,47.22 //	yasyAH tat SrUyate vAkyam Suka pAdam areH daSa // Ram_2,47.22 //
   śocantyāś cālpabhāgyāyā na kiṃcid upakurvatā /	SocantyAH ca alpaBAgyAyAH na kiMcid upakurvatA /
   putreṇa kim aputrāyā mayā kāryam ariṃdama // Ram_2,47.23 //	putreNa kim aputrAyAH mayA kAryam ariMdamaH // Ram_2,47.23 //
   alpabhāgyā hi me mātā kausalyā rahitā mayā /	alpaBAgyA hi me mAtA kOsalyA rahitA mayA /
   śete paramaduḥkhārtā patitā śokasāgare // Ram_2,47.24 //	Sete parama duHKa ArtA patitA Soka sAgare // Ram_2,47.24 //
   eko hy aham ayodhyāṃ ca pṛthivīṃ cāpi lakṣmaṇa /	ekaH hi aham ayoDyAm ca pRTivIm ca api lakzmaNa /
   tareyam iṣubhiḥ kruddho nanu vīryam akāraṇam // Ram_2,47.25 //	tareyam izuBiH krudDaH nanu vIryam akAraNam // Ram_2,47.25 //
   adharmabhayabhītaś ca paralokasya cānagha /	aDarma Baya BItaH ca para lokasya ca anaGa /
   tena lakṣmaṇa nādyāham ātmānam abhiṣecaye // Ram_2,47.26 //	tena lakzmaNa na adya aham AtmAnam aBizecaye // Ram_2,47.26 //
   etad anyac ca karuṇaṃ vilapya vijane bahu /	etat anyat ca karuNam vilapya vijane bahu /
   aśrupūrṇamukho rāmo niśi tūṣṇīm upāviśat // Ram_2,47.27 //	aSru pUrNa muKaH rAmaH niSi tUzNIm upAviSat // Ram_2,47.27 //
   vilapyoparataṃ rāmaṃ gatārciṣam ivānalam /	vilapya uparatam rAmam gata arcizam iva analam /
   samudram iva nirvegam āśvāsayata lakṣmaṇaḥ // Ram_2,47.28 //	samudram iva nirvegam ASvAsayata lakzmaNaH // Ram_2,47.28 //
   dhruvam adya purī rāma ayodhyāyudhināṃ vara /	Druvam adya purI rAma ayoDyA AyuDinAm varaH /
   niṣprabhā tvayi niṣkrānte gatacandreva śarvarī // Ram_2,47.29 //	nizpraBA tvayi nizkrAnte gata candrA iva SarvarI // Ram_2,47.29 //
   naitad aupayikaṃ rāma yad idaṃ paritapyase /	na etat Opayikam rAma yat idam paritapyase /
   viṣādayasi sītāṃ ca māṃ caiva puruṣarṣabha // Ram_2,47.30 //	vizAdayasi sItAm ca mAm ca eva puruza RzaBaH // Ram_2,47.30 //
   na ca sītā tvayā hīnā na cāham api rāghava /	na ca sItA tvayA hInA na ca aham api rAGava /
   muhūrtam api jīvāvo jalān matsyāv ivoddhṛtau // Ram_2,47.31 //	muhUrtam api jIvAvaH jalAt matsyO iva udDRtO // Ram_2,47.31 //
   na hi tātaṃ na śatrughnaṃ na sumitrāṃ paraṃtapa /	na hi tAtam na SatruGnam na sumitrAm paraMtapa /
   draṣṭum iccheyam adyāhaṃ svargaṃ vāpi tvayā vinā // Ram_2,47.32 //	drazwum icCeyam adya aham svargam vA api tvayA vinA // Ram_2,47.32 //
   sa lakṣmaṇasyottamapuṣkalaṃ vaco niśamya caivaṃ vanavāsam ādarāt /	sa lakzmaNasya uttama puzkalam vacaH niSamya ca evam vana vAsam AdarAt /
   samāḥ samastā vidadhe paraṃtapaḥ prapadya dharmaṃ sucirāya rāghavaḥ //	samAH samastAH vidaDe paraMtapaH prapadya Darmam sucirAya rAGavaH //
   Ram_2,47.33 //	Ram_2,47.33 //
   te tu tasmin mahāvṛkṣa uṣitvā rajanīṃ śivām /	te tu tasmin mahA vRkzaH uzitvA rajanIm SivAm /
   vimale 'bhyudite sūrye tasmād deśāt pratasthire // Ram_2,48.1 //	vimale aByudite sUrye tasmAt deSAt pratasTire // Ram_2,48.1 //
   yatra bhāgīrathī gaṅgā yamunām abhivartate /	yatra BAgIraTI gaFgA yamunAm aBivartate /
   jagmus taṃ deśam uddiśya vigāhya sumahad vanam // Ram_2,48.2 //	jagmuH tam deSam uddiSya vigAhya su mahat vanam // Ram_2,48.2 //
   te bhūmim āgān vividhān deśāṃś cāpi manoramān /	te BUmim AgAn viviDAn deSAn ca api manoramAn /
   adṛṣṭapūrvān paśyantas tatra tatra yaśasvinaḥ // Ram_2,48.3 //	adRzwa pUrvAn paSyantaH tatra tatra yaSasvinaH // Ram_2,48.3 //
   yathākṣemeṇa gacchan sa paśyaṃś ca vividhān drumān /	yaTAkzemeNa gacCan sa paSyan ca viviDAn drumAn /
   nivṛttamātre divase rāmaḥ saumitrim abravīt // Ram_2,48.4 //	nivRtta mAtre divase rAmaH sOmitrim abravIt // Ram_2,48.4 //
   prayāgam abhitaḥ paśya saumitre dhūmam unnatam /	prayAgam aBitas paSya sOmitre DUmam unnatam /
   agner bhagavataḥ ketuṃ manye saṃnihito muniḥ // Ram_2,48.5 //	agneH BagavataH ketum manye saMnihitaH muniH // Ram_2,48.5 //
   nūnaṃ prāptāḥ sma sambhedaṃ gaṅgāyamunayor vayam /	nUnam prAptAH sma samBedam gaFgA yamunayoH vayam /
   tathā hi śrūyate śabdo vāriṇo vārighaṭṭitaḥ // Ram_2,48.6 //	taTA hi SrUyate SabdaH vAriNaH vAri GawwitaH // Ram_2,48.6 //
   dārūṇi paribhinnāni vanajair upajīvibhiḥ /	dArUNi pariBinnAni vanajEH upajIviBiH /
   bharadvājāśrame caite dṛśyante vividhā drumāḥ // Ram_2,48.7 //	BaradvAja ASrame ca ete dRSyante viviDAH drumAH // Ram_2,48.7 //
   dhanvinau tau sukhaṃ gatvā lambamāne divākare /	DanvinO tO suKam gatvA lambamAne divAkare /
   gaṅgāyamunayoḥ saṃdhau prāpatur nilayaṃ muneḥ // Ram_2,48.8 //	gaFgA yamunayoH saMDO prApatuH nilayam muneH // Ram_2,48.8 //
   rāmas tv āśramam āsādya trāsayan mṛgapakṣiṇaḥ /	rAmaH tu ASramam AsAdya trAsayan mRga pakziNaH /
   gatvā muhūrtam adhvānaṃ bharadvājam upāgamat // Ram_2,48.9 //	gatvA muhUrtam aDvAnam BaradvAjam upAgamat // Ram_2,48.9 //
   tatas tv āśramam āsādya muner darśanakāṅkṣiṇau /	tatas tu ASramam AsAdya muneH darSana kAFkziNO /
   sītayānugatau vīrau dūrād evāvatasthatuḥ // Ram_2,48.10 //	sItayA anugatO vIrO dUrAt eva avatasTatuH // Ram_2,48.10 //
   hutāgnihotraṃ dṛṣṭvaiva mahābhāgaṃ kṛtāñjaliḥ /	huta agni hotram dRzwvA eva mahABAgam kRtAQjaliH /
   rāmaḥ saumitriṇā sārdhaṃ sītayā cābhyavādayat // Ram_2,48.11 //	rAmaH sOmitriNA sArDam sItayA ca aByavAdayat // Ram_2,48.11 //
   nyavedayata cātmānaṃ tasmai lakṣmaṇapūrvajaḥ /	nyavedayata ca AtmAnam tasmE lakzmaNa pUrvajaH /
   putrau daśarathasyāvāṃ bhagavan rāmalakṣmaṇau // Ram_2,48.12 //	putrO daSaraTasya AvAm Bagavan rAma lakzmaNO // Ram_2,48.12 //
   bhāryā mameyaṃ vaidehī kalyāṇī janakātmajā /	BAryA mama iyam vEdehI kalyANI janakAtmajA /
   māṃ cānuyātā vijanaṃ tapovanam aninditā // Ram_2,48.13 //	mAm ca anuyAtAH vijanam tapaH vanam aninditAH // Ram_2,48.13 //
   pitrā pravrājyamānaṃ māṃ saumitrir anujaḥ priyaḥ /	pitrA pravrAjyamAnam mAm sOmitriH anujaH priyaH /
   ayam anvagamad bhrātā vanam eva dṛḍhavrataḥ // Ram_2,48.14 //	ayam anvagamat BrAtA vanam eva dRXa vrataH // Ram_2,48.14 //
   pitrā niyuktā bhagavan pravekṣyāmas tapovanam /	pitrA niyuktA Bagavan pravekzyAmaH tapaH vanam /
   dharmam evācariṣyāmas tatra mūlaphalāśanāḥ // Ram_2,48.15 //	Darmam eva AcarizyAmaH tatra mUla Pala aSanAH // Ram_2,48.15 //
   tasya tadvacanaṃ śrutvā rājaputrasya dhīmataḥ /	tasya tat vacanam SrutvA rAja putrasya DImataH /
   upānayata dharmātmā gām arghyam udakaṃ tataḥ // Ram_2,48.16 //	upAnayata Darma AtmA gAm arGyam udakam tatas // Ram_2,48.16 //
   mṛgapakṣibhir āsīno munibhiś ca samantataḥ /	mRga pakziBiH AsInaH muniBiH ca samantataH /
   rāmam āgatam abhyarcya svāgatenāha taṃ muniḥ // Ram_2,48.17 //	rAmam Agatam aByarcya svAgatena Aha tam muniH // Ram_2,48.17 //
   pratigṛhya ca tām arcām upaviṣṭaṃ sarāghavam /	pratigRhya ca tAm arcAm upavizwam sa rAGavam /
   bharadvājo 'bravīd vākyaṃ dharmayuktam idaṃ tadā // Ram_2,48.18 //	BaradvAjaH abravIt vAkyam Darma yuktam idam tadA // Ram_2,48.18 //
   cirasya khalu kākutstha paśyāmi tvām ihāgatam /	cirasya Kalu kAkutsTa paSyAmi tvAm iha Agatam /
   śrutaṃ tava mayā cedaṃ vivāsanam akāraṇam // Ram_2,48.19 //	Srutam tava mayA ca idam vivAsanam akAraNam // Ram_2,48.19 //
   avakāśo vivikto 'yaṃ mahānadyoḥ samāgame /	avakASaH viviktaH ayam mahAnadyoH samAgame /
   puṇyaś ca ramaṇīyaś ca vasatv iha bhavān sukham // Ram_2,48.20 //	puNyaH ca ramaNIyaH ca vasatu iha BavAn suKam // Ram_2,48.20 //
   evam uktas tu vacanaṃ bharadvājena rāghavaḥ /	evam uktaH tu vacanam BaradvAjena rAGavaH /
   pratyuvāca śubhaṃ vākyaṃ rāmaḥ sarvahite rataḥ // Ram_2,48.21 //	pratyuvAca SuBam vAkyam rAmaH sarva hite rataH // Ram_2,48.21 //
   bhagavann ita āsannaḥ paurajānapado janaḥ /	Bagavan itas AsannaH pOra jAnapadaH janaH /
   āgamiṣyati vaidehīṃ māṃ cāpi prekṣako janaḥ /	Agamizyati vEdehIm mAm ca api prekzakaH janaH /
   anena kāraṇenāham iha vāsaṃ na rocaye // Ram_2,48.22 //	anena kAraNena aham iha vAsam na rocaye // Ram_2,48.22 //
   ekānte paśya bhagavann āśramasthānam uttamam /	ekAnte paSya Bagavan ASrama sTAnam uttamam /
   ramate yatra vaidehī sukhārhā janakātmajā // Ram_2,48.23 //	ramate yatra vEdehI suKa arhAH janakAtmajA // Ram_2,48.23 //
   etac chrutvā śubhaṃ vākyaṃ bharadvājo mahāmuniḥ /	etat SrutvA SuBam vAkyam BaradvAjaH mahA muniH /
   rāghavasya tato vākyam arthagrāhakam abravīt // Ram_2,48.24 //	rAGavasya tatas vAkyam arTa grAhakam abravIt // Ram_2,48.24 //
   daśakrośa itas tāta girir yasmin nivatsyasi /	daSa kroSaH itas tAta giriH yasmin nivatsyasi /
   maharṣisevitaḥ puṇyaḥ sarvataḥ sukhadarśanaḥ // Ram_2,48.25 //	mahA Rzi sevitaH puNyaH sarvatas suKa darSanaH // Ram_2,48.25 //
   golāṅgūlānucarito vānararkṣaniṣevitaḥ /	golAFgUla anucaritaH vAnara Rkza nizevitaH /
   citrakūṭa iti khyāto gandhamādanasaṃnibhaḥ // Ram_2,48.26 //	citrakUwaH iti KyAtaH ganDamAdana saMniBaH // Ram_2,48.26 //
   yāvatā citrakūṭasya naraḥ śṛṅgāṇy avekṣate /	yAvatA citrakUwasya naraH SRFgANi avekzate /
   kalyāṇāni samādhatte na pāpe kurute manaḥ // Ram_2,48.27 //	kalyANAni samADatte na pApe kurute manaH // Ram_2,48.27 //
   ṛṣayas tatra bahavo vihṛtya śaradāṃ śatam /	RzayaH tatra bahavaH vihRtya SaradAm Satam /
   tapasā divam ārūḍhāḥ kapālaśirasā saha // Ram_2,48.28 //	tapasA divam ArUXAH kapAla SirasA saha // Ram_2,48.28 //
   praviviktam ahaṃ manye taṃ vāsaṃ bhavataḥ sukham /	praviviktam aham manye tam vAsam BavataH suKam /
   iha vā vanavāsāya vasa rāma mayā saha // Ram_2,48.29 //	iha vA vana vAsAya vasa rAma mayA saha // Ram_2,48.29 //
   sa rāmaṃ sarvakāmais taṃ bharadvājaḥ priyātithim /	sa rAmam sarva kAmEH tam BaradvAjaH priya atiTim /
   sabhāryaṃ saha ca bhrātrā pratijagrāha dharmavit // Ram_2,48.30 //	sa BAryam saha ca BrAtrA pratijagrAha Darma vid // Ram_2,48.30 //
   tasya prayāge rāmasya taṃ maharṣim upeyuṣaḥ /	tasya prayAge rAmasya tam mahA Rzim upeyuzaH /
   prapannā rajanī puṇyā citrāḥ kathayataḥ kathāḥ // Ram_2,48.31 //	prapannA rajanI puNyA citrAH kaTayataH kaTAH // Ram_2,48.31 //
   prabhātāyāṃ rajanyāṃ tu bharadvājam upāgamat /	praBAtAyAm rajanyAm tu BaradvAjam upAgamat /
   uvāca naraśārdūlo muniṃ jvalitatejasam // Ram_2,48.32 //	uvAca nara SArdUlaH munim jvalita tejasam // Ram_2,48.32 //
   śarvarīṃ bhagavann adya satyaśīla tavāśrame /	SarvarIm Bagavan adya satya SIla tava ASrame /
   uṣitāḥ smeha vasatim anujānātu no bhavān // Ram_2,48.33 //	uzitAH sma iha vasatim anujAnAtu naH BavAn // Ram_2,48.33 //
   rātryāṃ tu tasyāṃ vyuṣṭāyāṃ bharadvājo 'bravīd idam /	rAtryAm tu tasyAm vyuzwAyAm BaradvAjaH abravIt idam /
   madhumūlaphalopetaṃ citrakūṭaṃ vrajeti ha // Ram_2,48.34 //	maDu mUla Pala upetam citrakUwam vraja iti ha // Ram_2,48.34 //
   tatra kuñjarayūthāni mṛgayūthāni cābhitaḥ /	tatra kuQjara yUTAni mRga yUTAni ca aBitas /
   vicaranti vanānteṣu tāni drakṣyasi rāghava // Ram_2,48.35 //	vicaranti vanAntezu tAni drakzyasi rAGava // Ram_2,48.35 //
   prahṛṣṭakoyaṣṭikakokilasvanair vināditaṃ taṃ vasudhādharaṃ śivam /	prahRzwa koyazwika kokila svanEH vinAditam tam vasuDA Daram Sivam /
   mṛgaiś ca mattair bahubhiś ca kuñjaraiḥ suramyam āsādya samāvasāśramam //	mRgEH ca mattEH bahuBiH ca kuQjarEH su ramyam AsAdya samAvasa ASramam //
   Ram_2,48.36 //	Ram_2,48.36 //
   uṣitvā rajanīṃ tatra rājaputrāv ariṃdamau /	uzitvA rajanIm tatra rAja putrO ariMdamO /
   maharṣim abhivādyātha jagmatus taṃ giriṃ prati // Ram_2,49.1 //	mahA Rzim aBivAdya aTa jagmatuH tam girim prati // Ram_2,49.1 //
   prasthitāṃś caiva tān prekṣya pitā putrān ivānvagāt /	prasTitAn ca eva tAn prekzya pitA putrAn iva anvagAt /
   tataḥ pracakrame vaktuṃ vacanaṃ sa mahāmuniḥ // Ram_2,49.2 //	tatas pracakrame vaktum vacanam sa mahA muniH // Ram_2,49.2 //
   athāsādya tu kālindīṃ śīghrasrotasamāpagām /	aTa AsAdya tu kAlindIm SIGra srota samApagAm /
   tatra yūyaṃ plavaṃ kṛtvā taratāṃśumatīṃ nadīm // Ram_2,49.3 //	tatra yUyam plavam kRtvA tarata aMSumatIm nadIm // Ram_2,49.3 //
   tato nyagrodham āsādya mahāntaṃ haritacchadam /	tatas nyagroDam AsAdya mahAntam haritacCadam /
   vivṛddhaṃ bahubhir vṛkṣaiḥ śyāmaṃ siddhopasevitam // Ram_2,49.4 //	vivRdDam bahuBiH vRkzEH SyAmam sidDa upasevitam // Ram_2,49.4 //
   krośamātraṃ tato gatvā nīlaṃ drakṣyatha kānanam /	kroSa mAtram tatas gatvA nIlam drakzyaTa kAnanam /
   palāśabadarīmiśraṃ rāma vaṃśaiś ca yāmunaiḥ // Ram_2,49.5 //	palASa badarI miSram rAma vaMSEH ca yAmunEH // Ram_2,49.5 //
   sa panthāś citrakūṭasya gataḥ subahuśo mayā /	sa panTAH citrakUwasya gataH su bahuSas mayA /
   ramyo mārdavayuktaś ca vanadāvair vivarjitaḥ /	ramyaH mArdava yuktaH ca vana dAvEH vivarjitaH /
   iti panthānam āvedya maharṣiḥ sa nyavartata // Ram_2,49.6 //	iti panTAnam Avedya mahA RziH sa nyavartata // Ram_2,49.6 //
   upāvṛtte munau tasmin rāmo lakṣmaṇam abravīt /	upAvRtte munO tasmin rAmaH lakzmaNam abravIt /
   kṛtapuṇyāḥ sma saumitre munir yan no 'nukampate // Ram_2,49.7 //	kRta puNyAH sma sOmitre muniH yat naH anukampate // Ram_2,49.7 //
   iti tau puruṣavyāghrau mantrayitvā manasvinau /	iti tO puruza vyAGrO mantrayitvA manasvinO /
   sītām evāgrataḥ kṛtvā kālindīṃ jagmatur nadīm // Ram_2,49.8 //	sItAm eva agratas kRtvA kAlindIm jagmatuH nadIm // Ram_2,49.8 //
   tau kāṣṭhasaṃghāṭam atho cakratuḥ sumahāplavam /	tO kAzWa saMGAwam aTo cakratuH su mahA plavam /
   cakāra lakṣmaṇaś chittvā sītāyāḥ sukham āsanam // Ram_2,49.9 //	cakAra lakzmaNaH CittvA sItAyAH suKam Asanam // Ram_2,49.9 //
   tatra śriyam ivācintyāṃ rāmo dāśarathiḥ priyām /	tatra Sriyam iva acintyAm rAmaH dASaraTiH priyAm /
   īṣat saṃlajjamānāṃ tām adhyāropayata plavam // Ram_2,49.10 //	Izat saMlajjamAnAm tAm aDyAropayata plavam // Ram_2,49.10 //
   tataḥ plavenāṃśumatīṃ śīghragām ūrmimālinīm /	tatas plavena aMSumatIm SIGra gAm Urmi mAlinIm /
   tīrajair bahubhir vṛkṣaiḥ saṃterur yamunāṃ nadīm // Ram_2,49.11 //	tIra jEH bahuBiH vRkzEH saMteruH yamunAm nadIm // Ram_2,49.11 //
   te tīrṇāḥ plavam utsṛjya prasthāya yamunāvanāt /	te tIrNAH plavam utsRjya prasTAya yamunA vanAt /
   śyāmaṃ nyagrodham āseduḥ śītalaṃ haritacchadam // Ram_2,49.12 //	SyAmam nyagroDam AseduH SItalam haritacCadam // Ram_2,49.12 //
   kausalyāṃ caiva paśyeyaṃ sumitrāṃ ca yaśasvinīm /	kOsalyAm ca eva paSyeyam sumitrAm ca yaSasvinIm /
   iti sītāñjaliṃ kṛtvā paryagacchad vanaspatim // Ram_2,49.13 //	iti sItA aQjalim kRtvA paryagacCat vanaspatim // Ram_2,49.13 //
   krośamātraṃ tato gatvā bhrātarau rāmalakṣmaṇau /	kroSa mAtram tatas gatvA BrAtarO rAma lakzmaNO /
   bahūn medhyān mṛgān hatvā ceratur yamunāvane // Ram_2,49.14 //	bahUn meDyAn mRgAn hatvA ceratuH yamunA vane // Ram_2,49.14 //
   vihṛtya te barhiṇapūganādite śubhe vane vāraṇavānarāyute /	vihRtya te barhiNa pUga nAdite SuBe vane vAraNa vAnara ayute /
   samaṃ nadīvapram upetya saṃmataṃ nivāsam ājagmur adīnadarśanāḥ //	samam nadI vapram upetya saMmatam nivAsam AjagmuH adIna darSanAH //
   Ram_2,49.15 //	Ram_2,49.15 //
   atha rātryāṃ vyatītāyām avasuptam anantaram /	aTa rAtryAm vyatItAyAm avasuptam anantaram /
   prabodhayāmāsa śanair lakṣmaṇaṃ raghunandanaḥ // Ram_2,50.1 //	praboDayAmAsa SanEs lakzmaNam raGunandanaH // Ram_2,50.1 //
   saumitre śṛṇu vanyānāṃ valgu vyāharatāṃ svanam /	sOmitre SRNu vanyAnAm valgu vyAharatAm svanam /
   sampratiṣṭhāmahe kālaḥ prasthānasya paraṃtapa // Ram_2,50.2 //	sampratizWAmahe kAlaH prasTAnasya paraMtapaH // Ram_2,50.2 //
   sa suptaḥ samaye bhrātrā lakṣmaṇaḥ pratibodhitaḥ /	sa suptaH samaye BrAtrA lakzmaNaH pratiboDitaH /
   jahau nidrāṃ ca tandrīṃ ca prasaktaṃ ca pathi śramam // Ram_2,50.3 //	jahO nidrAm ca tandrIm ca prasaktam ca paTi Sramam // Ram_2,50.3 //
   tata utthāya te sarve spṛṣṭvā nadyāḥ śivaṃ jalam /	tatas utTAya te sarve spRzwvA nadyAH Sivam jalam /
   panthānam ṛṣiṇoddiṣṭaṃ citrakūṭasya taṃ yayuḥ // Ram_2,50.4 //	panTAnam RziNA uddizwam citrakUwasya tam yayuH // Ram_2,50.4 //
   tataḥ samprasthitaḥ kāle rāmaḥ saumitriṇā saha /	tatas samprasTitaH kAle rAmaH sOmitriNA saha /
   sītāṃ kamalapattrākṣīm idaṃ vacanam abravīt // Ram_2,50.5 //	sItAm kamala pattra akzIm idam vacanam abravIt // Ram_2,50.5 //
   ādīptān iva vaidehi sarvataḥ puṣpitān nagān /	AdIptAn iva vEdehi sarvatas puzpitAn nagAn /
   svaiḥ puṣpaiḥ kiṃśukān paśya mālinaḥ śiśirātyaye // Ram_2,50.6 //	svEH puzpEH kiMSukAn paSya mAlinaH SiSira atyaye // Ram_2,50.6 //
   paśya bhallātakān phullān narair anupasevitān /	paSya BallAtakAn PullAn narEH anupasevitAn /
   phalapattrair avanatān nūnaṃ śakṣyāmi jīvitum // Ram_2,50.7 //	Pala pattrEH avanatAn nUnam SakzyAmi jIvitum // Ram_2,50.7 //
   paśya droṇapramāṇāni lambamānāni lakṣmaṇa /	paSya droNa pramANAni lambamAnAni lakzmaNa /
   madhūni madhukārībhiḥ saṃbhṛtāni nage nage // Ram_2,50.8 //	maDUni maDu kArIBiH saMBRtAni nage nage // Ram_2,50.8 //
   eṣa krośati natyūhas taṃ śikhī pratikūjati /	eza kroSati natyUhaH tam SiKI pratikUjati /
   ramaṇīye vanoddeśe puṣpasaṃstarasaṃkaṭe // Ram_2,50.9 //	ramaNIye vana uddeSe puzpa saMstara saMkawe // Ram_2,50.9 //
   mātaṃgayūthānusṛtaṃ pakṣisaṃghānunāditam /	mAtaMga yUTa anusRtam pakzi saMGa anunAditam /
   citrakūṭam imaṃ paśya pravṛddhaśikharaṃ girim // Ram_2,50.10 //	citrakUwam imam paSya pravRdDa SiKaram girim // Ram_2,50.10 //
   tatas tau pādacāreṇa gacchantau saha sītayā /	tatas tO pAda cAreNa gacCantO saha sItayA /
   ramyam āsedatuḥ śailaṃ citrakūṭaṃ manoramam // Ram_2,50.11 //	ramyam AsedatuH SElam citrakUwam manoramam // Ram_2,50.11 //
   taṃ tu parvatam āsādya nānāpakṣigaṇāyutam /	tam tu parvatam AsAdya nAnA pakzi gaNa Ayutam /
   ayaṃ vāso bhavet tāvad atra saumya ramemahi // Ram_2,50.12 //	ayam vAsaH Bavet tAvat atra sOmya ramemahi // Ram_2,50.12 //
   lakṣmaṇānaya dārūṇi dṛḍhāni ca varāṇi ca /	lakzmaNa Anaya dArUNi dRXAni ca varANi ca /
   kuruṣvāvasathaṃ saumya vāse me 'bhirataṃ manaḥ // Ram_2,50.13 //	kuruzva AvasaTam sOmya vAse me aBiratam manaH // Ram_2,50.13 //
   tasya tadvacanaṃ śrutvā saumitrir vividhān drumān /	tasya tat vacanam SrutvA sOmitriH viviDAn drumAn /
   ājahāra tataś cakre parṇaśālām ariṃdamaḥ // Ram_2,50.14 //	AjahAra tatas cakre parNa SAlAm ariMdamaH // Ram_2,50.14 //
   śuśrūṣamāṇam ekāgram idaṃ vacanam abravīt /	SuSrUzamANam ekAgram idam vacanam abravIt /
   aiṇeyaṃ māṃsam āhṛtya śālāṃ yakṣyāmahe vayam // Ram_2,50.15 //	ENeyam mAMsam AhRtya SAlAm yakzyAmahe vayam // Ram_2,50.15 //
   sa lakṣmaṇaḥ kṛṣṇamṛgaṃ hatvā medhyaṃ pratāpavān /	sa lakzmaNaH kRzNamRgam hatvA meDyam pratApavAn /
   atha cikṣepa saumitriḥ samiddhe jātavedasi // Ram_2,50.16 //	aTa cikzepa sOmitriH samidDe jAtavedasi // Ram_2,50.16 //
   taṃ tu pakvaṃ samājñāya niṣṭaptaṃ chinnaśoṇitam /	tam tu pakvam samAjQAya nizwaptam Cinna SoNitam /
   lakṣmaṇaḥ puruṣavyāghram atha rāghavam abravīt // Ram_2,50.17 //	lakzmaNaH puruza vyAGram aTa rAGavam abravIt // Ram_2,50.17 //
   ayaṃ kṛṣṇaḥ samāptāṅgaḥ śṛtaḥ kṛṣṇamṛgo yathā /	ayam kRzNaH samApta aFgaH SRtaH kRzNamRgaH yaTA /
   devatā devasaṃkāśa yajasva kuśalo hy asi // Ram_2,50.18 //	devatAH deva saMkASa yajasva kuSalaH hi asi // Ram_2,50.18 //
   rāmaḥ snātvā tu niyato guṇavāñ japyakovidaḥ /	rAmaH snAtvA tu niyataH guNavAn japya kovidaH /
   pāpasaṃśamanaṃ rāmaś cakāra balim uttamam // Ram_2,50.19 //	pApa saMSamanam rAmaH cakAra balim uttamam // Ram_2,50.19 //
   tāṃ vṛkṣaparṇacchadanāṃ manojñāṃ yathāpradeśaṃ sukṛtāṃ nivātām /	tAm vRkza parNa= CadanAm manojQAm yaTApradeSam sukRtAm nivAtAm /
   vāsāya sarve viviśuḥ sametāḥ sabhāṃ yathā devagaṇāḥ sudharmām //	vAsAya sarve viviSuH sametAH saBAm yaTA deva gaNAH suDarmAm //
   Ram_2,50.20 //	Ram_2,50.20 //
   anekanānāmṛgapakṣisaṃkule vicitrapuṣpastabakair drumair yute /	aneka nAnA mRga pakzi saMkule vicitra puzpa stabakEH drumEH yute /
   vanottame vyālamṛgānunādite tathā vijahruḥ susukhaṃ jitendriyāḥ //	vana uttame vyAla mRga anunAdite taTA vijahruH su suKam jita indriyAH //
   Ram_2,50.21 //	Ram_2,50.21 //
   suramyam āsādya tu citrakūṭaṃ nadīṃ ca tāṃ mālyavatīṃ sutīrthām /	su ramyam AsAdya tu citrakUwam nadIm ca tAm mAlyavatIm sutIrTAm /
   nananda hṛṣṭo mṛgapakṣijuṣṭāṃ jahau ca duḥkhaṃ puravipravāsāt //	nananda hRzwaH mRga pakzi juzwAm jahO ca duHKam pura vipravAsAt //
   Ram_2,50.22 //	Ram_2,50.22 //
   kathayitvā suduḥkhārtaḥ sumantreṇa ciraṃ saha /	kaTayitvA su duHKa ArtaH sumantreNa ciram saha /
   rāme dakṣiṇakūlasthe jagāma svagṛhaṃ guhaḥ // Ram_2,51.1 //	rAme dakziNa kUla sTe jagAma sva gRham guhaH // Ram_2,51.1 //
   anujñātaḥ sumantro 'tha yojayitvā hayottamān /	anujQAtaH sumantraH aTa yojayitvA haya uttamAn /
   ayodhyām eva nagarīṃ prayayau gāḍhadurmanāḥ // Ram_2,51.2 //	ayoDyAm eva nagarIm prayayO gAXa durmanAH // Ram_2,51.2 //
   sa vanāni sugandhīni saritaś ca sarāṃsi ca /	sa vanAni suganDIni saritaH ca sarAMsi ca /
   paśyann atiyayau śīghraṃ grāmāṇi nagarāṇi ca // Ram_2,51.3 //	paSyan atiyayO SIGram grAmANi nagarANi ca // Ram_2,51.3 //
   tataḥ sāyāhnasamaye tṛtīye 'hani sārathiḥ /	tatas sAyAhna samaye tRtIye ahani sAraTiH /
   ayodhyāṃ samanuprāpya nirānandāṃ dadarśa ha // Ram_2,51.4 //	ayoDyAm samanuprApya nirAnandAm dadarSa ha // Ram_2,51.4 //
   sa śūnyām iva niḥśabdāṃ dṛṣṭvā paramadurmanāḥ /	sa SUnyAm iva niHSabdAm dRzwvA parama durmanAH /
   sumantraś cintayāmāsa śokavegasamāhataḥ // Ram_2,51.5 //	sumantraH cintayAmAsa Soka vega samAhataH // Ram_2,51.5 //
   kaccin na sagajā sāśvā sajanā sajanādhipā /	kaccit na sa gajA sa aSvA sa janA sa janADipAH /
   rāmasaṃtāpaduḥkhena dagdhā śokāgninā purī /	rAma saMtApa duHKena dagDA Soka agninA purI /
   iti cintāparaḥ sūtas tvaritaḥ praviveśa ha // Ram_2,51.6 //	iti cintA paraH sUtaH tvaritaH praviveSa ha // Ram_2,51.6 //
   sumantram abhiyāntaṃ taṃ śataśo 'tha sahasraśaḥ /	sumantram aBiyAntam tam SataSas aTa sahasraSas /
   kva rāma iti pṛcchantaḥ sūtam abhyadravan narāḥ // Ram_2,51.7 //	kva rAmaH iti pRcCantaH sUtam aByadravan narAH // Ram_2,51.7 //
   teṣāṃ śaśaṃsa gaṅgāyām aham āpṛcchya rāghavam /	tezAm SaSaMsa gaFgAyAm aham ApRcCya rAGavam /
   anujñāto nivṛtto 'smi dhārmikeṇa mahātmanā // Ram_2,51.8 //	anujQAtaH nivRttaH asmi DArmikeNa mahAtmanA // Ram_2,51.8 //
   te tīrṇā iti vijñāya bāṣpapūrṇamukhā janāḥ /	te tIrNAH iti vijQAya bAzpa pUrNa muKAH janAH /
   aho dhig iti niḥśvasya hā rāmeti ca cukruśuḥ // Ram_2,51.9 //	aho Dik iti niHSvasya hA rAma iti ca cukruSuH // Ram_2,51.9 //
   śuśrāva ca vacas teṣāṃ vṛndaṃ vṛndaṃ ca tiṣṭhatām /	SuSrAva ca vacaH tezAm vRndam vRndam ca tizWatAm /
   hatāḥ sma khalu ye neha paśyāma iti rāghavam // Ram_2,51.10 //	hatAH sma Kalu ye na iha paSyAmaH iti rAGavam // Ram_2,51.10 //
   dānayajñavivāheṣu samājeṣu mahatsu ca /	dAna yajQa vivAhezu samAjezu mahatsu ca /
   na drakṣyāmaḥ punar jātu dhārmikaṃ rāmam antarā // Ram_2,51.11 //	na drakzyAmaH punar jAtu DArmikam rAmam antarA // Ram_2,51.11 //
   kiṃ samarthaṃ janasyāsya kiṃ priyaṃ kiṃ sukhāvaham /	kim samarTam janasya asya kim priyam kim suKa Avaham /
   iti rāmeṇa nagaraṃ pitṛvat paripālitam // Ram_2,51.12 //	iti rAmeNa nagaram pitR vat paripAlitam // Ram_2,51.12 //
   vātāyanagatānāṃ ca strīṇām anvantarāpaṇam /	vAtAyana gatAnAm ca strINAm anvantara ApaNam /
   rāmaśokābhitaptānāṃ śuśrāva paridevanam // Ram_2,51.13 //	rAma Soka aBitaptAnAm SuSrAva paridevanam // Ram_2,51.13 //
   sa rājamārgamadhyena sumantraḥ pihitānanaḥ /	sa rAjamArga maDyena sumantraH pihita AnanaH /
   yatra rājā daśarathas tad evopayayau gṛham // Ram_2,51.14 //	yatra rAjA daSaraTaH tat eva upayayO gRham // Ram_2,51.14 //
   so 'vatīrya rathāc chīghraṃ rājaveśma praviśya ca /	saH avatIrya raTAt SIGram rAja veSma praviSya ca /
   kakṣyāḥ saptābhicakrāma mahājanasamākulāḥ // Ram_2,51.15 //	kakzyAH sapta aBicakrAma mahA jana samAkulAH // Ram_2,51.15 //
   tato daśarathastrīṇāṃ prāsādebhyas tatas tataḥ /	tatas daSaraTa strINAm prAsAdeByaH tatas tatas /
   rāmaśokābhitaptānāṃ mandaṃ śuśrāva jalpitam // Ram_2,51.16 //	rAma Soka aBitaptAnAm mandam SuSrAva jalpitam // Ram_2,51.16 //
   saha rāmeṇa niryāto vinā rāmam ihāgataḥ /	saha rAmeNa niryAtaH vinA rAmam iha AgataH /
   sūtaḥ kiṃ nāma kausalyāṃ śocantīṃ prativakṣyati // Ram_2,51.17 //	sUtaH kim nAma kOsalyAm SocantIm prativakzyati // Ram_2,51.17 //
   yathā ca manye durjīvam evaṃ na sukaraṃ dhruvam /	yaTA ca manye durjIvam evam na sukaram Druvam /
   ācchidya putre niryāte kausalyā yatra jīvati // Ram_2,51.18 //	AcCidya putre niryAte kOsalyA yatra jIvati // Ram_2,51.18 //
   satyarūpaṃ tu tadvākyaṃ rājñaḥ strīṇāṃ niśāmayan /	satya rUpam tu tat vAkyam rAjQaH strINAm niSAmayan /
   pradīptam iva śokena viveśa sahasā gṛham // Ram_2,51.19 //	pradIptam iva Sokena viveSa sahasA gRham // Ram_2,51.19 //
   sa praviśyāṣṭamīṃ kakṣyāṃ rājānaṃ dīnam āturam /	sa praviSya azwamIm kakzyAm rAjAnam dInam Aturam /
   putraśokaparidyūnam apaśyat pāṇḍure gṛhe // Ram_2,51.20 //	putra Soka paridyUnam apaSyat pANxure gRhe // Ram_2,51.20 //
   abhigamya tam āsīnaṃ narendram abhivādya ca /	aBigamya tam AsInam narendram aBivAdya ca /
   sumantro rāmavacanaṃ yathoktaṃ pratyavedayat // Ram_2,51.21 //	sumantraH rAma vacanam yaToktam pratyavedayat // Ram_2,51.21 //
   sa tūṣṇīm eva tac chrutvā rājā vibhrāntacetanaḥ /	sa tUzNIm eva tat SrutvA rAjA viBrAnta cetanaH /
   mūrchito nyapatad bhūmau rāmaśokābhipīḍitaḥ // Ram_2,51.22 //	mUrCitaH nyapatat BUmO rAma Soka aBipIxitaH // Ram_2,51.22 //
   tato 'ntaḥpuram āviddhaṃ mūrchite pṛthivīpatau /	tatas antaHpuram AvidDam mUrCite pRTivIpatO /
   uddhṛtya bāhū cukrośa nṛpatau patite kṣitau // Ram_2,51.23 //	udDRtya bAhU cukroSa nRpatO patite kzitO // Ram_2,51.23 //
   sumitrayā tu sahitā kausalyā patitaṃ patim /	sumitrayA tu sahitA kOsalyA patitam patim /
   utthāpayāmāsa tadā vacanaṃ cedam abravīt // Ram_2,51.24 //	utTApayAmAsa tadA vacanam ca idam abravIt // Ram_2,51.24 //
   imaṃ tasya mahābhāga dūtaṃ duṣkarakāriṇaḥ /	imam tasya mahABAga dUtam duzkara kAriNaH /
   vanavāsād anuprāptaṃ kasmān na pratibhāṣase // Ram_2,51.25 //	vana vAsAt anuprAptam kasmAt na pratiBAzase // Ram_2,51.25 //
   adyemam anayaṃ kṛtvā vyapatrapasi rāghava /	adya imam anayam kRtvA vyapatrapasi rAGava /
   uttiṣṭha sukṛtaṃ te 'stu śoke na syāt sahāyatā // Ram_2,51.26 //	uttizWa sukRtam te astu Soke na syAt sahAya tA // Ram_2,51.26 //
   deva yasyā bhayād rāmaṃ nānupṛcchasi sārathim /	deva yasyAH BayAt rAmam na anupRcCasi sAraTim /
   neha tiṣṭhati kaikeyī viśrabdhaṃ pratibhāṣyatām // Ram_2,51.27 //	na iha tizWati kEkeyI viSrabDam pratiBAzyatAm // Ram_2,51.27 //
   sā tathoktvā mahārājaṃ kausalyā śokalālasā /	sA taTA uktvA mahA rAjam kOsalyA Soka lAlasAH /
   dharaṇyāṃ nipapātāśu bāṣpaviplutabhāṣiṇī // Ram_2,51.28 //	DaraNyAm nipapAta ASu bAzpa vipluta BAziNI // Ram_2,51.28 //
   evaṃ vilapatīṃ dṛṣṭvā kausalyāṃ patitāṃ bhuvi /	evam vilapatIm dRzwvA kOsalyAm patitAm Buvi /
   patiṃ cāvekṣya tāḥ sarvāḥ sasvaraṃ ruruduḥ striyaḥ // Ram_2,51.29 //	patim ca avekzya tAH sarvAH sa svaram ruruduH striyaH // Ram_2,51.29 //
   tatas tam antaḥpuranādam utthitaṃ samīkṣya vṛddhās taruṇāś ca mānavāḥ /	tatas tam antaHpura nAdam utTitam samIkzya vRdDAH taruNAH ca mAnavAH /
   striyaś ca sarvā ruruduḥ samantataḥ puraṃ tadāsīt punar eva saṃkulam //	striyaH ca sarvAH ruruduH samantataH puram tadA AsIt punar eva saMkulam //
   Ram_2,51.30 //	Ram_2,51.30 //
   pratyāśvasto yadā rājā mohāt pratyāgataḥ punaḥ /	pratyASvastaH yadA rAjA mohAt pratyAgataH punar /
   athājuhāva taṃ sūtaṃ rāmavṛttāntakāraṇāt // Ram_2,52.1 //	aTa AjuhAva tam sUtam rAma vRttAnta kAraNAt // Ram_2,52.1 //
   vṛddhaṃ paramasaṃtaptaṃ navagraham iva dvipam /	vRdDam parama saMtaptam nava graham iva dvipam /
   viniḥśvasantaṃ dhyāyantam asvastham iva kuñjaram // Ram_2,52.2 //	viniHSvasantam DyAyantam asvasTam iva kuQjaram // Ram_2,52.2 //
   rājā tu rajasā sūtaṃ dhvastāṅgaṃ samupasthitam /	rAjA tu rajasA sUtam Dvasta aFgam samupasTitam /
   aśrupūrṇamukhaṃ dīnam uvāca paramārtavat // Ram_2,52.3 //	aSru pUrNa muKam dInam uvAca parama Arta vat // Ram_2,52.3 //
   kva nu vatsyati dharmātmā vṛkṣamūlam upāśritaḥ /	kva nu vatsyati Darma AtmA vRkza mUlam upASritaH /
   so 'tyantasukhitaḥ sūta kim aśiṣyati rāghavaḥ /	saH atyanta suKitaH sUta kim aSizyati rAGavaH /
   bhūmipālātmajo bhūmau śete katham anāthavat // Ram_2,52.4 //	BUmipAla AtmajaH BUmO Sete kaTam anATa vat // Ram_2,52.4 //
   yaṃ yāntam anuyānti sma padātirathakuñjarāḥ /	yam yAntam anuyAnti sma padAti raTa kuQjarAH /
   sa vatsyati kathaṃ rāmo vijanaṃ vanam āśritaḥ // Ram_2,52.5 //	sa vatsyati kaTam rAmaH vijanam vanam ASritaH // Ram_2,52.5 //
   vyālair mṛgair ācaritaṃ kṛṣṇasarpaniṣevitam /	vyAlEH mRgEH Acaritam kRzNa sarpa nizevitam /
   kathaṃ kumārau vaidehyā sārdhaṃ vanam upasthitau // Ram_2,52.6 //	kaTam kumArO vEdehyA sArDam vanam upasTitO // Ram_2,52.6 //
   sukumāryā tapasvinyā sumantra saha sītayā /	sukumAryA tapasvinyA sumantra saha sItayA /
   rājaputrau kathaṃ pādair avaruhya rathād gatau // Ram_2,52.7 //	rAja putrO kaTam pAdEH avaruhya raTAt gatO // Ram_2,52.7 //
   siddhārthaḥ khalu sūta tvaṃ yena dṛṣṭau mamātmajau /	sidDArTaH Kalu sUta tvam yena dRzwO mama AtmajO /
   vanāntaṃ praviśantau tāv aśvināv iva mandaram // Ram_2,52.8 //	vanAntam praviSantO tO aSvinO iva mandaram // Ram_2,52.8 //
   kim uvāca vaco rāmaḥ kim uvāca ca lakṣmaṇaḥ /	kim uvAca vacaH rAmaH kim uvAca ca lakzmaNaH /
   sumantra vanam āsādya kim uvāca ca maithilī /	sumantra vanam AsAdya kim uvAca ca mETilI /
   āsitaṃ śayitaṃ bhuktaṃ sūta rāmasya kīrtaya // Ram_2,52.9 //	Asitam Sayitam Buktam sUta rAmasya kIrtayaH // Ram_2,52.9 //
   iti sūto narendreṇa coditaḥ sajjamānayā /	iti sUtaH narendreNa coditaH sajjamAnayA /
   uvāca vācā rājānaṃ sabāṣpaparirabdhayā // Ram_2,52.10 //	uvAca vAcA rAjAnam sa bAzpa parirabDayA // Ram_2,52.10 //
   abravīn māṃ mahārāja dharmam evānupālayan /	abravIt mAm mahA rAja Darmam eva anupAlayan /
   añjaliṃ rāghavaḥ kṛtvā śirasābhipraṇamya ca // Ram_2,52.11 //	aQjalim rAGavaH kRtvA SirasA aBipraNamya ca // Ram_2,52.11 //
   sūta madvacanāt tasya tātasya viditātmanaḥ /	sUta mad vacanAt tasya tAtasya vidita AtmanaH /
   śirasā vandanīyasya vandyau pādau mahātmanaḥ // Ram_2,52.12 //	SirasA vandanIyasya vandyO pAdO mahAtmanaH // Ram_2,52.12 //
   sarvam antaḥpuraṃ vācyaṃ sūta madvacanāt tvayā /	sarvam antaHpuram vAcyam sUta mad vacanAt tvayA /
   ārogyam aviśeṣeṇa yathārhaṃ cābhivādanam // Ram_2,52.13 //	Arogyam aviSezeNa yaTArham ca aBivAdanam // Ram_2,52.13 //
   mātā ca mama kausalyā kuśalaṃ cābhivādanam /	mAtA ca mama kOsalyA kuSalam ca aBivAdanam /
   devi devasya pādau ca devavat paripālaya // Ram_2,52.14 //	devi devasya pAdO ca deva vat paripAlaya // Ram_2,52.14 //
   bharataḥ kuśalaṃ vācyo vācyo madvacanena ca /	BarataH kuSalam vAcyaH vAcyaH mad vacanena ca /
   sarvāsv eva yathānyāyaṃ vṛttiṃ vartasva mātṛṣu // Ram_2,52.15 //	sarvAsu eva yaTAnyAyam vRttim vartasva mAtRzu // Ram_2,52.15 //
   vaktavyaś ca mahābāhur ikṣvākukulanandanaḥ /	vaktavyaH ca mahA bAhuH ikzvAku kula nandanaH /
   pitaraṃ yauvarājyastho rājyastham anupālaya // Ram_2,52.16 //	pitaram yOvarAjya sTaH rAjya sTam anupAlaya // Ram_2,52.16 //
   ity evaṃ māṃ mahārāja bruvann eva mahāyaśāḥ /	iti evam mAm mahA rAja bruvan eva mahA yaSAH /
   rāmo rājīvatāmrākṣo bhṛśam aśrūṇy avartayat // Ram_2,52.17 //	rAmaH rAjIva tAmra akzaH BRSam aSrUNi avartayat // Ram_2,52.17 //
   lakṣmaṇas tu susaṃkruddho niḥśvasan vākyam abravīt /	lakzmaNaH tu su saMkrudDaH niHSvasan vAkyam abravIt /
   kenāyam aparādhena rājaputro vivāsitaḥ // Ram_2,52.18 //	kena ayam aparADena rAja putraH vivAsitaH // Ram_2,52.18 //
   yadi pravrājito rāmo lobhakāraṇakāritam /	yadi pravrAjitaH rAmaH loBa kAraNa kAritam /
   varadānanimittaṃ vā sarvathā duṣkṛtaṃ kṛtam /	vara dAna nimittam vA sarvaTA duzkRtam kRtam /
   rāmasya tu parityāge na hetum upalakṣaye // Ram_2,52.19 //	rAmasya tu parityAge na hetum upala kzaye // Ram_2,52.19 //
   asamīkṣya samārabdhaṃ viruddhaṃ buddhilāghavāt /	asamIkzya samArabDam virudDam budDi lAGavAt /
   janayiṣyati saṃkrośaṃ rāghavasya vivāsanam // Ram_2,52.20 //	janayizyati saMkroSam rAGavasya vivAsanam // Ram_2,52.20 //
   ahaṃ tāvan mahārāje pitṛtvaṃ nopalakṣaye /	aham tAvat mahA rAje pitR tvam na upalakzaye /
   bhrātā bhartā ca bandhuś ca pitā ca mama rāghavaḥ // Ram_2,52.21 //	BrAtA BartA ca banDuH ca pitA ca mama rAGavaH // Ram_2,52.21 //
   sarvalokapriyaṃ tyaktvā sarvalokahite ratam /	sarva loka priyam tyaktvA sarva loka hite ratam /
   sarvaloko 'nurajyeta kathaṃ tvānena karmaṇā // Ram_2,52.22 //	sarva lokaH anurajyeta kaTam tvA anena karmaNA // Ram_2,52.22 //
   jānakī tu mahārāja niḥśvasantī tapasvinī /	jAnakI tu mahA rAja niHSvasantI tapasvinI /
   bhūtopahatacitteva viṣṭhitā vismṛtā sthitā // Ram_2,52.23 //	BUta upahata cittA iva vizWitA vismRtA sTitAH // Ram_2,52.23 //
   adṛṣṭapūrvavyasanā rājaputrī yaśasvinī /	adRzwa pUrva vyasanA rAja putrI yaSasvinI /
   tena duḥkhena rudatī naiva māṃ kiṃcid abravīt // Ram_2,52.24 //	tena duHKena rudatI na eva mAm kiMcid abravIt // Ram_2,52.24 //
   udvīkṣamāṇā bhartāraṃ mukhena pariśuṣyatā /	udvIkzamANA BartAram muKena pariSuzyatA /
   mumoca sahasā bāṣpaṃ māṃ prayāntam udīkṣya sā // Ram_2,52.25 //	mumoca sahasA bAzpam mAm prayAntam udIkzya sA // Ram_2,52.25 //
   tathaiva rāmo 'śrumukhaḥ kṛtāñjaliḥ sthito 'bhaval lakṣmaṇabāhupālitaḥ /	taTA eva rAmaH aSru muKaH kRtAQjaliH sTitaH aBavat lakzmaNa bAhu pAlitaH /
   tathaiva sītā rudatī tapasvinī nirīkṣate rājarathaṃ tathaiva mām //	taTA eva sItA rudatI tapasvinI nirIkzate rAja raTam taTA eva mAm //
   Ram_2,52.26 //	Ram_2,52.26 //
   mama tv aśvā nivṛttasya na prāvartanta vartmani /	mama tu aSvAH nivRttasya na prAvartanta vartmani /
   uṣṇam aśru vimuñcanto rāme samprasthite vanam // Ram_2,53.1 //	uzNam aSru vimuQcantaH rAme samprasTite vanam // Ram_2,53.1 //
   ubhābhyāṃ rājaputrābhyām atha kṛtvāham añjalim /	uBAByAm rAja putrAByAm aTa kRtvA aham aQjalim /
   prasthito ratham āsthāya tad duḥkham api dhārayan // Ram_2,53.2 //	prasTitaH raTam AsTAya tat duHKam api DArayan // Ram_2,53.2 //
   guhena sārdhaṃ tatraiva sthito 'smi divasān bahūn /	guhena sArDam tatra eva sTitaH asmi divasAn bahUn /
   āśayā yadi māṃ rāmaḥ punaḥ śabdāpayed iti // Ram_2,53.3 //	ASayA yadi mAm rAmaH punar SabdApayet iti // Ram_2,53.3 //
   viṣaye te mahārāja rāmavyasanakarśitāḥ /	vizaye te mahA rAja rAma vyasana karSitAH /
   api vṛkṣāḥ parimlānaḥ sapuṣpāṅkurakorakāḥ // Ram_2,53.4 //	api vRkzAH parimlAnaH sa puzpa aFkura korakAH // Ram_2,53.4 //
   na ca sarpanti sattvāni vyālā na prasaranti ca /	na ca sarpanti sattvAni vyAlAH na prasaranti ca /
   rāmaśokābhibhūtaṃ tan niṣkūjam abhavad vanam // Ram_2,53.5 //	rAma Soka aBiBUtam tat nizkUjam aBavat vanam // Ram_2,53.5 //
   līnapuṣkarapattrāś ca narendra kaluṣodakāḥ /	lIna puzkara pattrAH ca narendra kaluza udakAH /
   saṃtaptapadmāḥ padminyo līnamīnavihaṃgamāḥ // Ram_2,53.6 //	saMtapta padmAH padminyaH lIna mIna vihaMgamAH // Ram_2,53.6 //
   jalajāni ca puṣpāṇi mālyāni sthalajāni ca /	jala jAni ca puzpANi mAlyAni sTala jAni ca /
   nādya bhānty alpagandhīni phalāni ca yathā puram // Ram_2,53.7 //	na adya BAnti alpa ganDIni PalAni ca yaTA puram // Ram_2,53.7 //
   praviśantam ayodhyāṃ māṃ na kaścid abhinandati /	praviSantam ayoDyAm mAm na kaScid aBinandati /
   narā rāmam apaśyanto niḥśvasanti muhur muhuḥ // Ram_2,53.8 //	narAH rAmam apaSyantaH niHSvasanti muhur muhur // Ram_2,53.8 //
   harmyair vimānaiḥ prāsādair avekṣya ratham āgatam /	harmyEH vimAnEH prAsAdEH avekzya raTam Agatam /
   hāhākārakṛtā nāryo rāmādarśanakarśitāḥ // Ram_2,53.9 //	hAhAkAra kRtAH nAryaH rAma adarSana karSitAH // Ram_2,53.9 //
   āyatair vimalair netrair aśruvegapariplutaiḥ /	AyatEH vimalEH netrEH aSru vega pariplutEH /
   anyonyam abhivīkṣante vyaktam ārtatarāḥ striyaḥ // Ram_2,53.10 //	anyonyam aBivIkzante vyaktam ArtatarAH striyaH // Ram_2,53.10 //
   nāmitrāṇāṃ na mitrāṇām udāsīnajanasya ca /	na amitrANAm na mitrANAm udAsIna janasya ca /
   aham ārtatayā kaṃcid viśeṣaṃ nopalakṣaye // Ram_2,53.11 //	aham Arta tayA kaMcid viSezam na upalakzaye // Ram_2,53.11 //
   aprahṛṣṭamanuṣyā ca dīnanāgaturaṃgamā /	aprahRzwa manuzyA ca dIna nAga turaMgamAH /
   ārtasvaraparimlānā viniḥśvasitaniḥsvanā // Ram_2,53.12 //	Arta svara parimlAnAH viniHSvasita niHsvanAH // Ram_2,53.12 //
   nirānandā mahārāja rāmapravrājanāturā /	nirAnandA mahA rAja rAma pravrAjana AturAH /
   kausalyā putrahīneva ayodhyā pratibhāti mā // Ram_2,53.13 //	kOsalyA putra hInA iva ayoDyA pratiBAti mA // Ram_2,53.13 //
   sūtasya vacanaṃ śrutvā vācā paramadīnayā /	sUtasya vacanam SrutvA vAcA parama dInayA /
   bāṣpopahatayā rājā taṃ sūtam idam abravīt // Ram_2,53.14 //	bAzpa upahatayA rAjA tam sUtam idam abravIt // Ram_2,53.14 //
   kaikeyyā viniyuktena pāpābhijanabhāvayā /	kEkeyyAH viniyuktena pApa aBijana BAvayA /
   mayā na mantrakuśalair vṛddhaiḥ saha samarthitam // Ram_2,53.15 //	mayA na mantra kuSalEH vRdDEH saha samarTitam // Ram_2,53.15 //
   na suhṛdbhir na cāmātyair mantrayitvā na naigamaiḥ /	na suhRdBiH na ca amAtyEH mantrayitvA na nEgamEH /
   mayāyam arthaḥ sammohāt strīhetoḥ sahasā kṛtaḥ // Ram_2,53.16 //	mayA ayam arTaH sammohAt strI hetoH sahasA kRtaH // Ram_2,53.16 //
   bhavitavyatayā nūnam idaṃ vā vyasanaṃ mahat /	Bavitavya tayA nUnam idam vA vyasanam mahat /
   kulasyāsya vināśāya prāptaṃ sūta yadṛcchayā // Ram_2,53.17 //	kulasya asya vinASAya prAptam sUta yadRcCayA // Ram_2,53.17 //
   sūta yady asti te kiṃcin mayāpi sukṛtaṃ kṛtam /	sUta yadi asti te kiMcid mayA api sukRtam kRtam /
   tvaṃ prāpayāśu māṃ rāmaṃ prāṇāḥ saṃtvarayanti mām // Ram_2,53.18 //	tvam prApaya ASu mAm rAmam prANAH saMtvarayanti mAm // Ram_2,53.18 //
   yad yad yāpi mamaivājñā nivartayatu rāghavam /	yat yat yA api mama eva AjQA nivartayatu rAGavam /
   na śakṣyāmi vinā rāmaṃ muhūrtam api jīvitum // Ram_2,53.19 //	na SakzyAmi vinA rAmam muhUrtam api jIvitum // Ram_2,53.19 //
   atha vāpi mahābāhur gato dūraṃ bhaviṣyati /	aTa vA api mahA bAhuH gataH dUram Bavizyati /
   mām eva ratham āropya śīghraṃ rāmāya darśaya // Ram_2,53.20 //	mAm eva raTam Aropya SIGram rAmAya darSaya // Ram_2,53.20 //
   vṛttadaṃṣṭro maheṣvāsaḥ kvāsau lakṣmaṇapūrvajaḥ /	vRtta daMzwraH mahA izvAsaH kva asO lakzmaNa pUrvajaH /
   yadi jīvāmi sādhv enaṃ paśyeyaṃ saha sītayā // Ram_2,53.21 //	yadi jIvAmi sADu enam paSyeyam saha sItayA // Ram_2,53.21 //
   lohitākṣaṃ mahābāhum āmuktamaṇikuṇḍalam /	lohita akzam mahA bAhum Amukta maNi kuNxalam /
   rāmaṃ yadi na paśyāmi gamiṣyāmi yamakṣayam // Ram_2,53.22 //	rAmam yadi na paSyAmi gamizyAmi yama kzayam // Ram_2,53.22 //
   ato nu kiṃ duḥkhataraṃ yo 'ham ikṣvākunandanam /	atas nu kim duHKataram yaH aham ikzvAku nandanam /
   imām avasthām āpanno neha paśyāmi rāghavam // Ram_2,53.23 //	imAm avasTAm ApannaH na iha paSyAmi rAGavam // Ram_2,53.23 //
   hā rāma rāmānuja hā hā vaidehi tapasvini /	hA rAma rAmAnuja hA hA vEdehi tapasvini /
   na māṃ jānīta duḥkhena mriyamāṇam anāthavat /	na mAm jAnIta duHKena mriyamANam anATa vat /
   dustaro jīvatā devi mayāyaṃ śokasāgaraḥ // Ram_2,53.24 //	dustaraH jIvatA devi mayA ayam Soka sAgaraH // Ram_2,53.24 //
   aśobhanaṃ yo 'ham ihādya rāghavaṃ didṛkṣamāṇo na labhe salakṣmaṇam /	aSoBanam yaH aham iha adya rAGavam didRkzamANaH na laBe sa lakzmaNam /
   itīva rājā vilapan mahāyaśāḥ papāta tūrṇaṃ śayane sa mūrchitaḥ //	iti iva rAjA vilapan mahA yaSAH papAta tUrNam Sayane sa mUrCitaH //
   Ram_2,53.25 //	Ram_2,53.25 //
   iti vilapati pārthive pranaṣṭe karuṇataraṃ dviguṇaṃ ca rāmahetoḥ /	iti vilapati pArTive pranazwe karuNataram dviguNam ca rAma hetoH /
   vacanam anuniśamya tasya devī bhayam agamat punar eva rāmamātā //	vacanam anuniSamya tasya devI Bayam agamat punar eva rAma mAtA //
   Ram_2,53.26 //	Ram_2,53.26 //
   tato bhūtopasṛṣṭeva vepamānā punaḥ punaḥ /	tatas BUta upasRzwA iva vepamAnA punar punar /
   dharaṇyāṃ gatasattveva kausalyā sūtam abravīt // Ram_2,54.1 //	DaraNyAm gata sattvA iva kOsalyA sUtam abravIt // Ram_2,54.1 //
   naya māṃ yatra kākutsthaḥ sītā yatra ca lakṣmaṇaḥ /	naya mAm yatra kAkutsTaH sItA yatra ca lakzmaNaH /
   tān vinā kṣaṇam apy atra jīvituṃ notsahe hy aham // Ram_2,54.2 //	tAn vinA kzaNam api atra jIvitum na utsahe hi aham // Ram_2,54.2 //
   nivartaya rathaṃ śīghraṃ daṇḍakān naya mām api /	nivartaya raTam SIGram daNxakAn naya mAm api /
   atha tān nānugacchāmi gamiṣyāmi yamakṣayam // Ram_2,54.3 //	aTa tAn na anugacCAmi gamizyAmi yama kzayam // Ram_2,54.3 //
   bāṣpavegopahatayā sa vācā sajjamānayā /	bAzpa vega upahatayA sa vAcA sajjamAnayA /
   idam āśvāsayan devīṃ sūtaḥ prāñjalir abravīt // Ram_2,54.4 //	idam ASvAsayan devIm sUtaH prAQjaliH abravIt // Ram_2,54.4 //
   tyaja śokaṃ ca mohaṃ ca sambhramaṃ duḥkhajaṃ tathā /	tyaja Sokam ca moham ca samBramam duHKa jam taTA /
   vyavadhūya ca saṃtāpaṃ vane vatsyati rāghavaḥ // Ram_2,54.5 //	vyavaDUya ca saMtApam vane vatsyati rAGavaH // Ram_2,54.5 //
   lakṣmaṇaś cāpi rāmasya pādau paricaran vane /	lakzmaNaH ca api rAmasya pAdO paricaran vane /
   ārādhayati dharmajñaḥ paralokaṃ jitendriyaḥ // Ram_2,54.6 //	ArADayati Darma jQaH para lokam jita indriyaH // Ram_2,54.6 //
   vijane 'pi vane sītā vāsaṃ prāpya gṛheṣv iva /	vijane api vane sItA vAsam prApya gRhezu iva /
   visrambhaṃ labhate 'bhītā rāme saṃnyastamānasā // Ram_2,54.7 //	visramBam laBate aBItAH rAme saMnyasta mAnasA // Ram_2,54.7 //
   nāsyā dainyaṃ kṛtaṃ kiṃcit susūkṣmam api lakṣaye /	na asyAH dEnyam kRtam kiMcid su sUkzmam api lakzaye /
   uciteva pravāsānāṃ vaidehī pratibhāti mā // Ram_2,54.8 //	ucitA iva pravAsAnAm vEdehI pratiBAti mA // Ram_2,54.8 //
   nagaropavanaṃ gatvā yathā sma ramate purā /	nagara upavanam gatvA yaTA sma ramate purA /
   tathaiva ramate sītā nirjaneṣu vaneṣv api // Ram_2,54.9 //	taTA eva ramate sItA nirjanezu vanezu api // Ram_2,54.9 //
   bāleva ramate sītā bālacandranibhānanā /	bAlA iva ramate sItA bAla candra niBa AnanAH /
   rāmā rāme hy adhīnātmā vijane 'pi vane satī // Ram_2,54.10 //	rAmA rAme hi aDIna AtmA vijane api vane satI // Ram_2,54.10 //
   tadgataṃ hṛdayaṃ hy asyās tadadhīnaṃ ca jīvitam /	tad gatam hRdayam hi asyAH tad aDInam ca jIvitam /
   ayodhyāpi bhavet tasyā rāmahīnā tathā vanam // Ram_2,54.11 //	ayoDyA api Bavet tasyAH rAma hInA taTA vanam // Ram_2,54.11 //
   pathi pṛcchati vaidehī grāmāṃś ca nagarāṇi ca /	paTi pRcCati vEdehI grAmAn ca nagarANi ca /
   gatiṃ dṛṣṭvā nadīnāṃ ca pādapān vividhān api // Ram_2,54.12 //	gatim dRzwvA nadInAm ca pAdapAn viviDAn api // Ram_2,54.12 //
   adhvanā vātavegena sambhrameṇātapena ca /	aDvanA vAta vegena samBrameNa Atapena ca /
   na hi gacchati vaidehyāś candrāṃśusadṛśī prabhā // Ram_2,54.13 //	na hi gacCati vEdehyAH candra aMSu sadRSI praBA // Ram_2,54.13 //
   sadṛśaṃ śatapattrasya pūrṇacandropamaprabham /	sadRSam Satapattrasya pUrNa candra upama praBam /
   vadanaṃ tadvadānyāyā vaidehyā na vikampate // Ram_2,54.14 //	vadanam tat vadAnyAyAH vEdehyAH na vikampate // Ram_2,54.14 //
   alaktarasaraktābhāv alaktarasavarjitau /	alakta rasa rakta aBO alakta rasa varjitO /
   adyāpi caraṇau tasyāḥ padmakośasamaprabhau // Ram_2,54.15 //	adya api caraNO tasyAH padma koSa sama praBO // Ram_2,54.15 //
   nūpurodghuṣṭaheleva khelaṃ gacchati bhāminī /	nUpura udGuzwa helA iva Kelam gacCati BAminI /
   idānīm api vaidehī tadrāgā nyastabhūṣaṇā // Ram_2,54.16 //	idAnIm api vEdehI tad rAgAH nyasta BUzaNAH // Ram_2,54.16 //
   gajaṃ vā vīkṣya siṃhaṃ vā vyāghraṃ vā vanam āśritā /	gajam vA vIkzya siMham vA vyAGram vA vanam ASritAH /
   nāhārayati saṃtrāsaṃ bāhū rāmasya saṃśritā // Ram_2,54.17 //	na AhArayati saMtrAsam bAhU rAmasya saMSritAH // Ram_2,54.17 //
   na śocyās te na cātmā te śocyo nāpi janādhipaḥ /	na SocyAH te na ca AtmA te SocyaH na api janADipaH /
   idaṃ hi caritaṃ loke pratiṣṭhāsyati śāśvatam // Ram_2,54.18 //	idam hi caritam loke pratizWAsyati SASvatam // Ram_2,54.18 //
   vidhūya śokaṃ parihṛṣṭamānasā maharṣiyāte pathi suvyavasthitāḥ /	viDUya Sokam parihRzwa mAnasA mahA Rzi yAte paTi su vyavasTitAH /
   vane ratā vanyaphalāśanāḥ pituḥ śubhāṃ pratijñāṃ paripālayanti te //	vane ratAH vanya Pala aSanAH pituH SuBAm pratijQAm paripAlayanti te //
   Ram_2,54.19 //	Ram_2,54.19 //
   tathāpi sūtena suyuktavādinā nivāryamāṇā sutaśokakarśitā /	taTA api sUtena su yukta vAdinA nivAryamANA suta Soka karSitAH /
   na caiva devī virarāma kūjitāt priyeti putreti ca rāghaveti ca //	na ca eva devI virarAma kUjitAt priyA iti putra iti ca rAGava iti ca //
   Ram_2,54.20 //	Ram_2,54.20 //
   vanaṃ gate dharmapare rāme ramayatāṃ vare /	vanam gate Darma pare rAme ramayatAm vare /
   kausalyā rudatī svārtā bhartāram idam abravīt // Ram_2,55.1 //	kOsalyA rudatI su ArtA BartAram idam abravIt // Ram_2,55.1 //
   yadyapi triṣu lokeṣu prathitaṃ te mahad yaśaḥ /	yadi api trizu lokezu praTitam te mahat yaSaH /
   sānukrośo vadānyaś ca priyavādī ca rāghavaḥ // Ram_2,55.2 //	sa anukroSaH vadAnyaH ca priya vAdI ca rAGavaH // Ram_2,55.2 //
   kathaṃ naravaraśreṣṭha putrau tau saha sītayā /	kaTam nara vara SrezWa putrO tO saha sItayA /
   duḥkhitau sukhasaṃvṛddhau vane duḥkhaṃ sahiṣyataḥ // Ram_2,55.3 //	duHKitO suKa saMvRdDO vane duHKam sahizyataH // Ram_2,55.3 //
   sā nūnaṃ taruṇī śyāmā sukumārī sukhocitā /	sA nUnam taruNI SyAmA sukumArI suKa ucitA /
   katham uṣṇaṃ ca śītaṃ ca maithilī prasahiṣyate // Ram_2,55.4 //	kaTam uzNam ca SItam ca mETilI prasahizyate // Ram_2,55.4 //
   bhuktvāśanaṃ viśālākṣī sūpadaṃśānvitaṃ śubham /	BuktvA aSanam viSAla akzI su upadaMSa anvitam SuBam /
   vanyaṃ naivāram āhāraṃ kathaṃ sītopabhokṣyate // Ram_2,55.5 //	vanyam nEva aram AhAram kaTam sItA upaBokzyate // Ram_2,55.5 //
   gītavāditranirghoṣaṃ śrutvā śubham aninditā /	gIta vAditra nirGozam SrutvA SuBam aninditA /
   kathaṃ kravyādasiṃhānāṃ śabdaṃ śroṣyaty aśobhanam // Ram_2,55.6 //	kaTam kravyAda siMhAnAm Sabdam Srozyati aSoBanam // Ram_2,55.6 //
   mahendradhvajasaṃkāśaḥ kva nu śete mahābhujaḥ /	mahA indra Dvaja saMkASaH kva nu Sete mahA BujaH /
   bhujaṃ parighasaṃkāśam upadhāya mahābalaḥ // Ram_2,55.7 //	Bujam pariGa saMkASam upaDAya mahA balaH // Ram_2,55.7 //
   padmavarṇaṃ sukeśāntaṃ padmaniḥśvāsam uttamam /	padma varNam su keSAntam padma niHSvAsam uttamam /
   kadā drakṣyāmi rāmasya vadanaṃ puṣkarekṣaṇam // Ram_2,55.8 //	kadA drakzyAmi rAmasya vadanam puzkara IkzaNam // Ram_2,55.8 //
   vajrasāramayaṃ nūnaṃ hṛdayaṃ me na saṃśayaḥ /	vajra sAra mayam nUnam hRdayam me na saMSayaH /
   apaśyantyā na taṃ yad vai phalatīdaṃ sahasradhā // Ram_2,55.9 //	apaSyantyAH na tam yat vE Palati idam sahasraDA // Ram_2,55.9 //
   yadi pañcadaśe varṣe rāghavaḥ punar eṣyati /	yadi paQcadaSe varze rAGavaH punar ezyati /
   jahyād rājyaṃ ca kośaṃ ca bharatenopabhokṣyate // Ram_2,55.10 //	jahyAt rAjyam ca koSam ca Baratena upaBokzyate // Ram_2,55.10 //
   evaṃ kanīyasā bhrātrā bhuktaṃ rājyaṃ viśāṃ pate /	evam kanIyasA BrAtrA Buktam rAjyam viSAm pate /
   bhrātā jyeṣṭho variṣṭhaś ca kimarthaṃ nāvamaṃsyate // Ram_2,55.11 //	BrAtA jyezWaH varizWaH ca kim arTam na avamaMsyate // Ram_2,55.11 //
   na pareṇāhṛtaṃ bhakṣyaṃ vyāghraḥ khāditum icchati /	na pareNa AhRtam Bakzyam vyAGraH KAditum icCati /
   evam eva naravyāghraḥ paralīḍhaṃ na maṃsyate // Ram_2,55.12 //	evam eva nara vyAGraH para lIXam na maMsyate // Ram_2,55.12 //
   havir ājyaṃ puroḍāśāḥ kuśā yūpāś ca khādirāḥ /	haviH Ajyam puroxASAH kuSAH yUpAH ca KAdirAH /
   naitāni yātayāmāni kurvanti punar adhvare // Ram_2,55.13 //	na etAni yAtayAmAni kurvanti punar aDvare // Ram_2,55.13 //
   tathā hy āttam idaṃ rājyaṃ hṛtasārāṃ surām iva /	taTA hi Attam idam rAjyam hRta sArAm surAm iva /
   nābhimantum alaṃ rāmo naṣṭasomam ivādhvaram // Ram_2,55.14 //	na aBimantum alam rAmaH nazwa somam iva aDvaram // Ram_2,55.14 //
   naivaṃvidham asatkāraṃ rāghavo marṣayiṣyati /	na evaMviDam asatkAram rAGavaH marzayizyati /
   balavān iva śārdūlo vāladher abhimarśanam // Ram_2,55.15 //	balavAn iva SArdUlaH vAlaDeH aBimarSanam // Ram_2,55.15 //
   sa tādṛśaḥ siṃhabalo vṛṣabhākṣo nararṣabhaḥ /	sa tAdRSaH siMha balaH vRzaBa akzaH nara RzaBaH /
   svayam eva hataḥ pitrā jalajenātmajo yathā // Ram_2,55.16 //	svayam eva hataH pitrA jala jena AtmajaH yaTA // Ram_2,55.16 //
   dvijāticarito dharmaḥ śāstradṛṣṭaḥ sanātanaḥ /	dvijAti caritaH DarmaH SAstra dRzwaH sanAtanaH /
   yadi te dharmanirate tvayā putre vivāsite // Ram_2,55.17 //	yadi te Darma nirate tvayA putre vivAsite // Ram_2,55.17 //
   gatir ekā patir nāryā dvitīyā gatir ātmajaḥ /	gatiH ekA patiH nAryAH dvitIyA gatiH AtmajaH /
   tṛtīyā jñātayo rājaṃś caturthī neha vidyate // Ram_2,55.18 //	tRtIyAH jQAtayaH rAjan caturTI na iha vidyate // Ram_2,55.18 //
   tatra tvaṃ caiva me nāsti rāmaś ca vanam āśritaḥ /	tatra tvam ca eva me na asti rAmaH ca vanam ASritaH /
   na vanaṃ gantum icchāmi sarvathā hi hatā tvayā // Ram_2,55.19 //	na vanam gantum icCAmi sarvaTA hi hatA tvayA // Ram_2,55.19 //
   hataṃ tvayā rājyam idaṃ sarāṣṭraṃ hatas tathātmā saha mantribhiś ca /	hatam tvayA rAjyam idam sa rAzwram hataH taTA AtmA saha mantriBiH ca /
   hatā saputrāsmi hatāś ca paurāḥ sutaś ca bhāryā ca tava prahṛṣṭau //	hatA sa putrA asmi hatAH ca pOrAH sutaH ca BAryA ca tava prahRzwO //
   Ram_2,55.20 //	Ram_2,55.20 //
   imāṃ giraṃ dāruṇaśabdasaṃśritāṃ niśamya rājāpi mumoha duḥkhitaḥ /	imAm giram dAruNa Sabda saMSritAm niSamya rAjA api mumoha duHKitaH /
   tataḥ sa śokaṃ praviveśa pārthivaḥ svaduṣkṛtaṃ cāpi punas tadāsmarat //	tatas sa Sokam praviveSa pArTivaH sva duzkRtam ca api punar tadA asmarat //
   Ram_2,55.21 //	Ram_2,55.21 //
   evaṃ tu kruddhayā rājā rāmamātrā saśokayā /	evam tu krudDayA rAjA rAma mAtrA sa SokayA /
   śrāvitaḥ paruṣaṃ vākyaṃ cintayāmāsa duḥkhitaḥ // Ram_2,56.1 //	SrAvitaH paruzam vAkyam cintayAmAsa duHKitaH // Ram_2,56.1 //
   tasya cintayamānasya pratyabhāt karma duṣkṛtam /	tasya cintayamAnasya pratyaBAt karma duzkRtam /
   yad anena kṛtaṃ pūrvam ajñānāc chabdavedhinā // Ram_2,56.2 //	yat anena kRtam pUrvam ajQAnAt Sabda veDinA // Ram_2,56.2 //
   amanās tena śokena rāmaśokena ca prabhuḥ /	amanAH tena Sokena rAma Sokena ca praBuH /
   dahyamānas tu śokābhyāṃ kausalyām āha bhūpatiḥ // Ram_2,56.3 //	dahyamAnaH tu SokAByAm kOsalyAm Aha BUpatiH // Ram_2,56.3 //
   prasādaye tvāṃ kausalye racito 'yaṃ mayāñjaliḥ /	prasAdaye tvAm kOsalye racitaH ayam mayA aQjaliH /
   vatsalā cānṛśaṃsā ca tvaṃ hi nityaṃ pareṣv api // Ram_2,56.4 //	vatsalA ca anRSaMsA ca tvam hi nityam parezu api // Ram_2,56.4 //
   bhartā tu khalu nārīṇāṃ guṇavān nirguṇo 'pi vā /	BartA tu Kalu nArINAm guNavAn nirguNaH api vA /
   dharmaṃ vimṛśamānānāṃ pratyakṣaṃ devi daivatam // Ram_2,56.5 //	Darmam vimRSamAnAnAm pratyakzam devi dEvatam // Ram_2,56.5 //
   sā tvaṃ dharmaparā nityaṃ dṛṣṭalokaparāvarā /	sA tvam Darma parA nityam dRzwa loka parAvarAH /
   nārhase vipriyaṃ vaktuṃ duḥkhitāpi suduḥkhitam // Ram_2,56.6 //	na arhase vipriyam vaktum duHKitA api su duHKitam // Ram_2,56.6 //
   tad vākyaṃ karuṇaṃ rājñaḥ śrutvā dīnasya bhāṣitam /	tat vAkyam karuNam rAjQaH SrutvA dInasya BAzitam /
   kausalyā vyasṛjad bāṣpaṃ praṇālīva navodakam // Ram_2,56.7 //	kOsalyA vyasRjat bAzpam praNAlI iva nava udakam // Ram_2,56.7 //
   sa mūrdhni baddhvā rudatī rājñaḥ padmam ivāñjalim /	sa mUrDni badDvA rudatI rAjQaH padmam iva aQjalim /
   sambhramād abravīt trastā tvaramāṇākṣaraṃ vacaḥ // Ram_2,56.8 //	samBramAt abravIt trastA tvaramANA akzaram vacaH // Ram_2,56.8 //
   prasīda śirasā yāce bhūmau nipatitāsmi te /	prasIda SirasA yAce BUmO nipatitA asmi te /
   yācitāsmi hatā deva hantavyāhaṃ na hi tvayā // Ram_2,56.9 //	yAcitA asmi hatAH deva hantavyA aham na hi tvayA // Ram_2,56.9 //
   naiṣā hi sā strī bhavati ślāghanīyena dhīmatā /	na ezA hi sA strI Bavati SlAGanIyena DImatA /
   ubhayor lokayor vīra patyā yā saṃprasādyate // Ram_2,56.10 //	uBayoH lokayoH vIra patyA yA saMprasAdyate // Ram_2,56.10 //
   jānāmi dharmaṃ dharmajña tvāṃ jāne satyavādinam /	jAnAmi Darmam Darma jQa tvAm jAne satya vAdinam /
   putraśokārtayā tat tu mayā kim api bhāṣitam // Ram_2,56.11 //	putra Soka ArtayA tat tu mayA kim api BAzitam // Ram_2,56.11 //
   śoko nāśayate dhairyaṃ śoko nāśayate śrutam /	SokaH nASayate DEryam SokaH nASayate Srutam /
   śoko nāśayate sarvaṃ nāsti śokasamo ripuḥ // Ram_2,56.12 //	SokaH nASayate sarvam na asti Soka samaH ripuH // Ram_2,56.12 //
   śayam āpatitaḥ soḍhuṃ praharo ripuhastataḥ /	Sayam ApatitaH soXum praharaH ripu haH tatas /
   soḍhum āpatitaḥ śokaḥ susūkṣmo 'pi na śakyate // Ram_2,56.13 //	soXum ApatitaH SokaH su sUkzmaH api na Sakyate // Ram_2,56.13 //
   vanavāsāya rāmasya pañcarātro 'dya gaṇyate /	vana vAsAya rAmasya paQca rAtraH adya gaNyate /
   yaḥ śokahataharṣāyāḥ pañcavarṣopamo mama // Ram_2,56.14 //	yaH Soka hata harzAyAH paQca varza upamaH mama // Ram_2,56.14 //
   taṃ hi cintayamānāyāḥ śoko 'yaṃ hṛdi vardhate /	tam hi cintayamAnAyAH SokaH ayam hRdi varDate /
   adīnām iva vegena samudrasalilaṃ mahat // Ram_2,56.15 //	adInAm iva vegena samudra salilam mahat // Ram_2,56.15 //
   evaṃ hi kathayantyās tu kausalyāyāḥ śubhaṃ vacaḥ /	evam hi kaTayantyAH tu kOsalyAyAH SuBam vacaH /
   mandaraśmir abhūt suryo rajanī cābhyavartata // Ram_2,56.16 //	manda raSmiH aBUt suryaH rajanI ca aByavartate // Ram_2,56.16 //
   atha prahlādito vākyair devyā kausalyayā nṛpaḥ /	aTa prahlAditaH vAkyEH devyA kOsalyayA nRpaH /
   śokena ca samākrānto nidrāyā vaśam eyivān // Ram_2,56.17 //	Sokena ca samAkrAntaH nidrAyAH vaSam eyivAn // Ram_2,56.17 //
   ratibuddho muhūrtena śokopahatacetanaḥ /	rati budDaH muhUrtena Soka upahata cetanaH /
   atha rājā daśarathaḥ sa cintām abhyapadyata // Ram_2,57.1 //	aTa rAjA daSaraTaH sa cintAm aByapadyata // Ram_2,57.1 //
   rāmalakṣmaṇayoś caiva vivāsād vāsavopamam /	rAma lakzmaNayoH ca eva vivAsAt vAsava upamam /
   āviveśopasargas taṃ tamaḥ sūryam ivāsuram // Ram_2,57.2 //	AviveSa upasargaH tam tamaH sUryam iva asuram // Ram_2,57.2 //
   sa rājā rajanīṃ ṣaṣṭhīṃ rāme pravrajite vanam /	sa rAjA rajanIm zazWIm rAme pravrajite vanam /
   ardharātre daśarathaḥ saṃsmaran duṣkṛtaṃ kṛtam /	arDarAtre daSaraTaH saMsmaran duzkRtam kRtam /
   kausalyāṃ putraśokārtām idaṃ vacanam abravīt // Ram_2,57.3 //	kOsalyAm putra Soka ArtAm idam vacanam abravIt // Ram_2,57.3 //
   yad ācarati kalyāṇi śubhaṃ vā yadi vāśubham /	yat Acarati kalyANi SuBam vA yadi vA aSuBam /
   tad eva labhate bhadre kartā karmajam ātmanaḥ // Ram_2,57.4 //	tat eva laBate Badre kartA karma jam AtmanaH // Ram_2,57.4 //
   gurulāghavam arthānām ārambhe karmaṇāṃ phalam /	gurulAGavam arTAnAm AramBe karmaNAm Palam /
   doṣaṃ vā yo na jānāti sa bāla iti hocyate // Ram_2,57.5 //	dozam vA yaH na jAnAti sa bAlaH iti ha ucyate // Ram_2,57.5 //
   kaścid āmravaṇaṃ chittvā palāśāṃś ca niṣiñcati /	kaScid AmravaNam CittvA palASAn ca niziQcati /
   puṣpaṃ dṛṣṭvā phale gṛdhnuḥ sa śocati phalāgame // Ram_2,57.6 //	puzpam dRzwvA Pale gRDnuH sa Socati Pala Agame // Ram_2,57.6 //
   so 'ham āmravaṇaṃ chittvā palāśāṃś ca nyaṣecayam /	saH aham AmravaNam CittvA palASAn ca nyazecayam /
   rāmaṃ phalāgame tyaktvā paścāc chocāmi durmatiḥ // Ram_2,57.7 //	rAmam Pala Agame tyaktvA paScAt SocAmi durmatiH // Ram_2,57.7 //
   labdhaśabdena kausalye kumāreṇa dhanuṣmatā /	labDa Sabdena kOsalye kumAreNa DanuzmatA /
   kumāraḥ śabdavedhīti mayā pāpam idaṃ kṛtam /	kumAraH SabdaveDI iti mayA pApam idam kRtam /
   tad idaṃ me 'nusaṃprāptaṃ devi duḥkhaṃ svayaṃ kṛtam // Ram_2,57.8 //	tat idam me anusaMprAptam devi duHKam svayam kRtam // Ram_2,57.8 //
   sammohād iha bālena yathā syād bhakṣitaṃ viṣam /	sammohAt iha bAlena yaTA syAt Bakzitam vizam /
   evaṃ mamāpy avijñātaṃ śabdavedhyamayaṃ phalam // Ram_2,57.9 //	evam mama api avijQAtam SabdaveDya mayam Palam // Ram_2,57.9 //
   devy anūḍhā tvam abhavo yuvarājo bhavāmy aham /	devI anUXA tvam aBavaH yuvarAjaH BavAmi aham /
   tataḥ prāvṛḍ anuprāptā madakāmavivardhinī // Ram_2,57.10 //	tatas prAvRz anuprAptA mada kAma vivarDinI // Ram_2,57.10 //
   upāsya hi rasān bhaumāṃs taptvā ca jagad aṃśubhiḥ /	upAsya hi rasAn BOmAn taptvA ca jagat aMSuBiH /
   paretācaritāṃ bhīmāṃ ravir āviśate diśam // Ram_2,57.11 //	pareta AcaritAm BImAm raviH AviSate diSam // Ram_2,57.11 //
   uṣṇam antardadhe sadyaḥ snigdhā dadṛśire ghanāḥ /	uzNam antardaDe sadyas snigDAH dadRSire GanAH /
   tato jahṛṣire sarve bhekasāraṅgabarhiṇaḥ // Ram_2,57.12 //	tatas jahRzire sarve Beka sAraFga barhiNaH // Ram_2,57.12 //
   patitenāmbhasā channaḥ patamānena cāsakṛt /	patitena amBasA CannaH patamAnena ca asakRt /
   ābabhau mattasāraṅgas toyarāśir ivācalaḥ // Ram_2,57.13 //	AbaBO matta sAraFgaH toya rASiH iva acalaH // Ram_2,57.13 //
   tasminn atisukhe kāle dhanuṣmān iṣumān rathī /	tasmin ati suKe kAle DanuzmAn izumAn raTI /
   vyāyāmakṛtasaṃkalpaḥ sarayūm anvagāṃ nadīm // Ram_2,57.14 //	vyAyAma kRta saMkalpaH sarayUm anvagAm nadIm // Ram_2,57.14 //
   nipāne mahiṣaṃ rātrau gajaṃ vābhyāgataṃ nadīm /	nipAne mahizam rAtrO gajam vA aByAgatam nadIm /
   anyaṃ vā śvāpadaṃ kaṃcij jighāṃsur ajitendriyaḥ // Ram_2,57.15 //	anyam vA SvApadam kaMcid jiGAMsuH ajita indriyaH // Ram_2,57.15 //
   athāndhakāre tv aśrauṣaṃ jale kumbhasya pūryataḥ /	aTa anDakAre tu aSrOzam jale kumBasya pUryataH /
   acakṣur viṣaye ghoṣaṃ vāraṇasyeva nardataḥ // Ram_2,57.16 //	acakzuH vizaye Gozam vAraNasya iva nardataH // Ram_2,57.16 //
   tato 'haṃ śaram uddhṛtya dīptam āśīviṣopamam /	tatas aham Saram udDRtya dIptam ASIviza upamam /
   amuñcaṃ niśitaṃ bāṇam aham āśīviṣopamam // Ram_2,57.17 //	amuQcam niSitam bANam aham ASIviza upamam // Ram_2,57.17 //
   tatra vāg uṣasi vyaktā prādurāsīd vanaukasaḥ /	tatra vAc uzasi vyaktA prAdurAsIt vanOkasaH /
   hā heti patatas toye vāg abhūt tatra mānuṣī /	hA hA iti patataH toye vAc aBUt tatra mAnuzI /
   katham asmadvidhe śastraṃ nipatet tu tapasvini // Ram_2,57.18 //	kaTam asmadviDe Sastram nipatet tu tapasvini // Ram_2,57.18 //
   praviviktāṃ nadīṃ rātrāv udāhāro 'ham āgataḥ /	praviviktAm nadIm rAtrO udAhAraH aham AgataH /
   iṣuṇābhihataḥ kena kasya vā kiṃ kṛtaṃ mayā // Ram_2,57.19 //	izuNA aBihataH kena kasya vA kim kRtam mayA // Ram_2,57.19 //
   ṛṣer hi nyastadaṇḍasya vane vanyena jīvataḥ /	RzeH hi nyasta daNxasya vane vanyena jIvataH /
   kathaṃ nu śastreṇa vadho madvidhasya vidhīyate // Ram_2,57.20 //	kaTam nu SastreNa vaDaH madviDasya viDIyate // Ram_2,57.20 //
   jaṭābhāradharasyaiva valkalājinavāsasaḥ /	jawA BAra Darasya eva valkala ajina vAsasaH /
   ko vadhena mamārthī syāt kiṃ vāsyāpakṛtaṃ mayā // Ram_2,57.21 //	kaH vaDena mama arTI syAt kim vA asya apakRtam mayA // Ram_2,57.21 //
   evaṃ niṣphalam ārabdhaṃ kevalānarthasaṃhitam /	evam nizPalam ArabDam kevala anarTa saMhitam /
   na kaścit sādhu manyeta yathaiva gurutalpagam // Ram_2,57.22 //	na kaScid sADu manyeta yaTA eva guru talpa gam // Ram_2,57.22 //
   nemaṃ tathānuśocāmi jīvitakṣayam ātmanaḥ /	na imam taTA anuSocAmi jIvita kzayam AtmanaH /
   mātaraṃ pitaraṃ cobhāv anuśocāmi madvidhe // Ram_2,57.23 //	mAtaram pitaram ca uBO anuSocAmi madviDe // Ram_2,57.23 //
   tad etan mithunaṃ vṛddhaṃ cirakālabhṛtaṃ mayā /	tat etat miTunam vRdDam cira kAla BRtam mayA /
   mayi pañcatvam āpanne kāṃ vṛttiṃ vartayiṣyati // Ram_2,57.24 //	mayi paQcatvam Apanne kAm vRttim vartayizyati // Ram_2,57.24 //
   vṛddhau ca mātāpitarāv ahaṃ caikeṣuṇā hataḥ /	vRdDO ca mAtA pitarO aham ca eka izuNA hataH /
   kena sma nihatāḥ sarve subālenākṛtātmanā // Ram_2,57.25 //	kena sma nihatAH sarve su bAlena akRtAtmanA // Ram_2,57.25 //
   tāṃ giraṃ karuṇāṃ śrutvā mama dharmānukāṅkṣiṇaḥ /	tAm giram karuNAm SrutvA mama Darma anukAFkziNaH /
   karābhyāṃ saśaraṃ cāpaṃ vyathitasyāpatad bhuvi // Ram_2,57.26 //	karAByAm sa Saram cApam vyaTitasya apatat Buvi // Ram_2,57.26 //
   taṃ deśam aham āgamya dīnasattvaḥ sudurmanāḥ /	tam deSam aham Agamya dIna sattvaH su durmanAH /
   apaśyam iṣuṇā tīre sarayvās tāpasaṃ hatam // Ram_2,57.27 //	apaSyam izuNA tIre sarayvAH tApasam hatam // Ram_2,57.27 //
   sa mām udvīkṣya netrābhyāṃ trastam asvasthacetasam /	sa mAm udvIkzya netrAByAm trastam asvasTa cetasam /
   ity uvāca vacaḥ krūraṃ didhakṣann iva tejasā // Ram_2,57.28 //	iti uvAca vacaH krUram diDakzan iva tejasA // Ram_2,57.28 //
   kiṃ tavāpakṛtaṃ rājan vane nivasatā mayā /	kim tava apakRtam rAjan vane nivasatA mayA /
   jihīrṣur ambho gurvarthaṃ yad ahaṃ tāḍitas tvayā // Ram_2,57.29 //	jihIrzuH amBaH guru arTam yat aham tAxitaH tvayA // Ram_2,57.29 //
   ekena khalu bāṇena marmaṇy abhihate mayi /	ekena Kalu bANena marmaNi aBihate mayi /
   dvāv andhau nihatau vṛddhau mātā janayitā ca me // Ram_2,57.30 //	dvO anDO nihatO vRdDO mAtA janayitA ca me // Ram_2,57.30 //
   tau nūnaṃ durbalāv andhau matpratīkṣau pipāsitau /	tO nUnam durbalO anDO mad pratIkzO pipA sitO /
   ciram āśākṛtāṃ tṛṣṇāṃ kaṣṭāṃ saṃdhārayiṣyataḥ // Ram_2,57.31 //	ciram ASA kRtAm tRzNAm kazwAm saMDArayizyataH // Ram_2,57.31 //
   na nūnaṃ tapaso vāsti phalayogaḥ śrutasya vā /	na nUnam tapasaH vA asti Pala yogaH Srutasya vA /
   pitā yan māṃ na jānāti śayānaṃ patitaṃ bhuvi // Ram_2,57.32 //	pitA yat mAm na jAnAti SayAnam patitam Buvi // Ram_2,57.32 //
   jānann api ca kiṃ kuryād aśaktir aparikramaḥ /	jAnan api ca kim kuryAt aSaktiH aparikramaH /
   bhidyamānam ivāśaktas trātum anyo nago nagam // Ram_2,57.33 //	BidyamAnam iva aSaktaH trAtum anyaH nagaH nagam // Ram_2,57.33 //
   pitus tvam eva me gatvā śīghram ācakṣva rāghava /	pituH tvam eva me gatvA SIGram Acakzva rAGava /
   na tvām anudahet kruddho vanaṃ vahnir ivaidhitaḥ // Ram_2,57.34 //	na tvAm anudahet krudDaH vanam vahniH iva eDitaH // Ram_2,57.34 //
   iyam ekapadī rājan yato me pitur āśramaḥ /	iyam ekapadI rAjan yatas me pituH ASramaH /
   taṃ prasādaya gatvā tvaṃ na tvāṃ sa kupitaḥ śapet // Ram_2,57.35 //	tam prasAdaya gatvA tvam na tvAm sa kupitaH Sapet // Ram_2,57.35 //
   viśalyaṃ kuru māṃ rājan marma me niśitaḥ śaraḥ /	viSalyam kuru mAm rAjan marma me niSitaH SaraH /
   ruṇaddhi mṛdu sotsedhaṃ tīram amburayo yathā // Ram_2,57.36 //	ruNadDi mRdu sa utseDam tIram amburayaH yaTA // Ram_2,57.36 //
   na dvijātir ahaṃ rājan mā bhūt te manaso vyathā /	na dvijAtiH aham rAjan mA BUt te manasaH vyaTA /
   śūdrāyām asmi vaiśyena jāto janapadādhipa // Ram_2,57.37 //	SUdrAyAm asmi vESyena jAtaH janapada aDipa // Ram_2,57.37 //
   itīva vadataḥ kṛcchrād bāṇābhihatamarmaṇaḥ /	iti iva vadataH kRcCrAt bANa aBihata marmaNaH /
   tasya tv ānamyamānasya taṃ bāṇam aham uddharam // Ram_2,57.38 //	tasya tu AnamyamAnasya tam bANam aham udDaram // Ram_2,57.38 //
   jalārdragātraṃ tu vilapya kṛcchrān marmavraṇaṃ saṃtatam ucchvasantam /	jala Ardra gAtram tu vilapya kRcCrAt marma vraNam saMtatam ucCvasantam /
   tataḥ sarayvāṃ tam ahaṃ śayānaṃ samīkṣya bhadre subhṛśaṃ viṣaṇṇaḥ //	tatas sarayvAm tam aham SayAnam samIkzya Badre su BRSam vizaNNaH //
   Ram_2,57.39 //	Ram_2,57.39 //
   tad ajñānān mahat pāpaṃ kṛtvā saṃkulitendriyaḥ /	tat ajQAnAt mahat pApam kRtvA saMkulita indriyaH /
   ekas tv acintayaṃ buddhyā kathaṃ nu sukṛtaṃ bhavet // Ram_2,58.1 //	ekaH tu acintayam budDyA kaTam nu sukRtam Bavet // Ram_2,58.1 //
   tatas taṃ ghaṭam ādāya pūrṇaṃ paramavāriṇā /	tatas tam Gawam AdAya pUrNam parama vAriNA /
   āśramaṃ tam ahaṃ prāpya yathākhyātapathaṃ gataḥ // Ram_2,58.2 //	ASramam tam aham prApya yaTA AKyAta paTam gataH // Ram_2,58.2 //
   tatrāhaṃ durbalāv andhau vṛddhāv apariṇāyakau /	tatra aham durbalO anDO vRdDO apariNAyakO /
   apaśyaṃ tasya pitarau lūnapakṣāv iva dvijau // Ram_2,58.3 //	apaSyam tasya pitarO lUna pakzO iva dvijO // Ram_2,58.3 //
   tannimittābhir āsīnau kathābhir aparikramau /	tad nimittABiH AsInO kaTABiH aparikramO /
   tām āśāṃ matkṛte hīnāv udāsīnāv anāthavat // Ram_2,58.4 //	tAm ASAm mad kRte hInO udAsInO anATa vat // Ram_2,58.4 //
   padaśabdaṃ tu me śrutvā munir vākyam abhāṣata /	pada Sabdam tu me SrutvA muniH vAkyam aBAzata /
   kiṃ cirāyasi me putra pānīyaṃ kṣipram ānaya // Ram_2,58.5 //	kim cira ayasi me putra pAnIyam kzipram Anaya // Ram_2,58.5 //
   yannimittam idaṃ tāta salile krīḍitaṃ tvayā /	yad nimittam idam tAta salile krIxitam tvayA /
   utkaṇṭhitā te māteyaṃ praviśa kṣipram āśramam // Ram_2,58.6 //	utkaNWitA te mAtA iyam praviSa kzipram ASramam // Ram_2,58.6 //
   yad vyalīkaṃ kṛtaṃ putra mātrā te yadi vā mayā /	yat vyalIkam kRtam putra mAtrA te yadi vA mayA /
   na tan manasi kartavyaṃ tvayā tāta tapasvinā // Ram_2,58.7 //	na tat manasi kartavyam tvayA tAta tapasvinA // Ram_2,58.7 //
   tvaṃ gatis tv agatīnāṃ ca cakṣus tvaṃ hīnacakṣuṣām /	tvam gatiH tu agatInAm ca cakzuH tvam hIna cakzuzAm /
   samāsaktās tvayi prāṇāḥ kiṃcin nau nābhibhāṣase // Ram_2,58.8 //	samAsaktAH tvayi prANAH kiMcid nO na aBiBAzase // Ram_2,58.8 //
   munim avyaktayā vācā tam ahaṃ sajjamānayā /	munim avyaktayA vAcA tam aham sajjamAnayA /
   hīnavyañjanayā prekṣya bhīto bhīta ivābruvam // Ram_2,58.9 //	hIna vyaQjanayA prekzya BItaH BItaH iva abruvam // Ram_2,58.9 //
   manasaḥ karma ceṣṭābhir abhisaṃstabhya vāgbalam /	manasaH karma cezwABiH aBisaMstaBya vAc balam /
   ācacakṣe tv ahaṃ tasmai putravyasanajaṃ bhayam // Ram_2,58.10 //	Acacakze tu aham tasmE putra vyasana jam Bayam // Ram_2,58.10 //
   kṣatriyo 'haṃ daśaratho nāhaṃ putro mahātmanaḥ /	kzatriyaH aham daSaraTaH na aham putraH mahAtmanaH /
   sajjanāvamataṃ duḥkham idaṃ prāptaṃ svakarmajam // Ram_2,58.11 //	sat jana avamatam duHKam idam prAptam sva karma jam // Ram_2,58.11 //
   bhagavaṃś cāpahasto 'haṃ sarayūtīram āgataḥ /	Bagavan cApa hastaH aham sarayU tIram AgataH /
   jighāṃsuḥ śvāpadaṃ kiṃcin nipāne vāgataṃ gajam // Ram_2,58.12 //	jiGAMsuH SvApadam kiMcid nipAne vA Agatam gajam // Ram_2,58.12 //
   tatra śruto mayā śabdo jale kumbhasya pūryataḥ /	tatra SrutaH mayA SabdaH jale kumBasya pUryataH /
   dvipo 'yam iti matvā hi bāṇenābhihato mayā // Ram_2,58.13 //	dvipaH ayam iti matvA hi bANena aBihataH mayA // Ram_2,58.13 //
   gatvā nadyās tatas tīram apaśyam iṣuṇā hṛdi /	gatvA nadyAH tatas tIram apaSyam izuNA hRdi /
   vinirbhinnaṃ gataprāṇaṃ śayānaṃ bhuvi tāpasam // Ram_2,58.14 //	vinirBinnam gata prANam SayAnam Buvi tApasam // Ram_2,58.14 //
   bhagavañ śabdam ālakṣya mayā gajajighāṃsunā /	Bagavan Sabdam Alakzya mayA gaja jiGAMsunA /
   visṛṣṭo 'mbhasi nārācas tena te nihataḥ sutaḥ // Ram_2,58.15 //	visRzwaH amBasi nArAcaH tena te nihataH sutaH // Ram_2,58.15 //
   sa coddhṛtena bāṇena tatraiva svargam āsthitaḥ /	sa ca udDRtena bANena tatra eva svargam AsTitaH /
   bhagavantāv ubhau śocann andhāv iti vilapya ca // Ram_2,58.16 //	BagavantO uBO Socan anDO iti vilapya ca // Ram_2,58.16 //
   ajñānād bhavataḥ putraḥ sahasābhihato mayā /	ajQAnAt BavataH putraH sahasA aBihataH mayA /
   śeṣam evaṃgate yat syāt tat prasīdatu me muniḥ // Ram_2,58.17 //	Sezam evaMgate yat syAt tat prasIdatu me muniH // Ram_2,58.17 //
   sa tac chrutvā vacaḥ krūraṃ niḥśvasañ śokakarśitaḥ /	sa tat SrutvA vacaH krUram niHSvasan Soka karSitaH /
   mām uvāca mahātejāḥ kṛtāñjalim upasthitam // Ram_2,58.18 //	mAm uvAca mahA tejAH kRtAQjalim upasTitam // Ram_2,58.18 //
   yady etad aśubhaṃ karma na sma me kathayeḥ svayam /	yadi etat aSuBam karma na sma me kaTayeH svayam /
   phalen mūrdhā sma te rājan sadyaḥ śatasahasradhā // Ram_2,58.19 //	Palet mUrDA sma te rAjan sadyas Sata sahasraDA // Ram_2,58.19 //
   kṣatriyeṇa vadho rājan vānaprasthe viśeṣataḥ /	kzatriyeNa vaDaH rAjan vAnaprasTe viSezataH /
   jñānapūrvaṃ kṛtaḥ sthānāc cyāvayed api vajriṇam // Ram_2,58.20 //	jQAna pUrvam kRtaH sTAnAt cyAvayet api vajriNam // Ram_2,58.20 //
   ajñānāddhi kṛtaṃ yasmād idaṃ tenaiva jīvasi /	ajQAnAt hi kRtam yasmAt idam tena eva jIvasi /
   api hy adya kulaṃ na syād rāghavāṇāṃ kuto bhavān // Ram_2,58.21 //	api hi adya kulam na syAt rAGavANAm kutas BavAn // Ram_2,58.21 //
   naya nau nṛpa taṃ deśam iti māṃ cābhyabhāṣata /	naya nO nRpa tam deSam iti mAm ca aByaBAzata /
   adya taṃ draṣṭum icchāvaḥ putraṃ paścimadarśanam // Ram_2,58.22 //	adya tam drazwum icCAvaH putram paScima darSanam // Ram_2,58.22 //
   rudhireṇāvasitāṅgaṃ prakīrṇājinavāsasam /	ruDireNa avasita aFgam prakIrNa ajina vAsasam /
   śayānaṃ bhuvi niḥsaṃjñaṃ dharmarājavaśaṃ gatam // Ram_2,58.23 //	SayAnam Buvi niHsaMjQam DarmarAja vaSam gatam // Ram_2,58.23 //
   athāham ekas taṃ deśaṃ nītvā tau bhṛśaduḥkhitau /	aTa aham ekaH tam deSam nItvA tO BRSa duHKitO /
   asparśayam ahaṃ putraṃ taṃ muniṃ saha bhāryayā // Ram_2,58.24 //	asparSayam aham putram tam munim saha BAryayA // Ram_2,58.24 //
   tau putram ātmanaḥ spṛṣṭvā tam āsādya tapasvinau /	tO putram AtmanaH spRzwvA tam AsAdya tapasvinO /
   nipetatuḥ śarīre 'sya pitā cāsyedam abravīt // Ram_2,58.25 //	nipetatuH SarIre asya pitA ca asya idam abravIt // Ram_2,58.25 //
   na nv ahaṃ te priyaḥ putra mātaraṃ paśya dhārmika /	na nu aham te priyaH putra mAtaram paSya DArmika /
   kiṃ nu nāliṅgase putra sukumāra vaco vada // Ram_2,58.26 //	kim nu na AliFgase putra sukumAra vacaH vada // Ram_2,58.26 //
   kasya vāpararātre 'haṃ śroṣyāmi hṛdayaṃgamam /	kasya vA apararAtre aham SrozyAmi hRdayaMgamam /
   adhīyānasya madhuraṃ śāstraṃ vānyad viśeṣataḥ // Ram_2,58.27 //	aDIyAnasya maDuram SAstram vA anyat viSezataH // Ram_2,58.27 //
   ko māṃ saṃdhyām upāsyaiva snātvā hutahutāśanaḥ /	kaH mAm saMDyAm upAsya eva snAtvA huta hutASanaH /
   ślāghayiṣyaty upāsīnaḥ putraśokabhayārditam // Ram_2,58.28 //	SlAGayizyati upAsInaH putra Soka Baya arditam // Ram_2,58.28 //
   kandamūlaphalaṃ hṛtvā ko māṃ priyam ivātithim /	kanda mUla Palam hRtvA kaH mAm priyam iva atiTim /
   bhojayiṣyaty akarmaṇyam apragraham anāyakam // Ram_2,58.29 //	Bojayizyati akarmaNyam apragraham anAyakam // Ram_2,58.29 //
   imām andhāṃ ca vṛddhāṃ ca mātaraṃ te tapasvinīm /	imAm anDAm ca vRdDAm ca mAtaram te tapasvinIm /
   kathaṃ putra bhariṣyāmi kṛpaṇāṃ putragardhinīm // Ram_2,58.30 //	kaTam putra BarizyAmi kRpaNAm putra garDinIm // Ram_2,58.30 //
   tiṣṭha mā mā gamaḥ putra yamasya sadanaṃ prati /	tizWa mA mA gamaH putra yamasya sadanam prati /
   śvo mayā saha gantāsi jananyā ca samedhitaḥ // Ram_2,58.31 //	Svas mayA saha gantAsi jananyA ca sameDitaH // Ram_2,58.31 //
   ubhāv api ca śokārtāv anāthau kṛpaṇau vane /	uBO api ca Soka ArtO anATO kRpaNO vane /
   kṣipram eva gamiṣyāvas tvayā hīnau yamakṣayam // Ram_2,58.32 //	kzipram eva gamizyAvaH tvayA hInO yama kzayam // Ram_2,58.32 //
   tato vaivasvataṃ dṛṣṭvā taṃ pravakṣyāmi bhāratīm /	tatas vEvasvatam dRzwvA tam pravakzyAmi BAratIm /
   kṣamatāṃ dharmarājo me bibhṛyāt pitarāv ayam // Ram_2,58.33 //	kzamatAm DarmarAjaH me biBRyAt pitarO ayam // Ram_2,58.33 //
   apāpo 'si yathā putra nihataḥ pāpakarmaṇā /	apApaH asi yaTA putra nihataH pApa karmaNA /
   tena satyena gacchāśu ye lokāḥ śastrayodhinām // Ram_2,58.34 //	tena satyena gacCa ASu ye lokAH Sastra yoDinAm // Ram_2,58.34 //
   yānti śūrā gatiṃ yāṃ ca saṃgrāmeṣv anivartinaḥ /	yAnti SUrAH gatim yAm ca saMgrAmezu anivartinaH /
   hatās tv abhimukhāḥ putra gatiṃ tāṃ paramāṃ vraja // Ram_2,58.35 //	hatAH tu aBimuKAH putra gatim tAm paramAm vrajaH // Ram_2,58.35 //
   yāṃ gatiṃ sagaraḥ śaibyo dilīpo janamejayaḥ /	yAm gatim sagaraH SEbyaH dilIpaH janamejayaH /
   nahuṣo dhundhumāraś ca prāptās tāṃ gaccha putraka // Ram_2,58.36 //	nahuzaH DunDumAraH ca prAptAH tAm gacCa putraka // Ram_2,58.36 //
   yā gatiḥ sarvasādhūnāṃ svādhyāyāt tapasā ca yā /	yA gatiH sarva sADUnAm svADyAyAt tapasA ca yA /
   bhūmidasyāhitāgneś ca ekapatnīvratasya ca // Ram_2,58.37 //	BUmi dasya AhitAgneH ca eka patnI vratasya ca // Ram_2,58.37 //
   gosahasrapradātṝṇāṃ yā yā gurubhṛtām api /	go sahasra pradAtLNAm yA yA guruBRtAm api /
   dehanyāsakṛtāṃ yā ca tāṃ gatiṃ gaccha putraka /	deha nyAsa kRtAm yA ca tAm gatim gacCa putrakaH /
   na hi tv asmin kule jāto gacchaty akuśalāṃ gatim // Ram_2,58.38 //	na hi tu asmin kule jAtaH gacCati akuSalAm gatim // Ram_2,58.38 //
   evaṃ sa kṛpaṇaṃ tatra paryadevayatāsakṛt /	evam sa kRpaNam tatra paryadevayata asakRt /
   tato 'smai kartum udakaṃ pravṛttaḥ saha bhāryayā // Ram_2,58.39 //	tatas asmE kartum udakam pravRttaH saha BAryayA // Ram_2,58.39 //
   sa tu divyena rūpeṇa muniputraḥ svakarmabhiḥ /	sa tu divyena rUpeNa muni putraH sva karmaBiH /
   āśvāsya ca muhūrtaṃ tu pitarau vākyam abravīt // Ram_2,58.40 //	ASvAsya ca muhUrtam tu pitarO vAkyam abravIt // Ram_2,58.40 //
   sthānam asmi mahat prāpto bhavatoḥ paricāraṇāt /	sTAnam asmi mahat prAptaH BavatoH paricAraNAt /
   bhavantāv api ca kṣipraṃ mama mūlam upaiṣyataḥ // Ram_2,58.41 //	BavantO api ca kzipram mama mUlam upEzyataH // Ram_2,58.41 //
   evam uktvā tu divyena vimānena vapuṣmatā /	evam uktvA tu divyena vimAnena vapuzmatA /
   āruroha divaṃ kṣipraṃ muniputro jitendriyaḥ // Ram_2,58.42 //	Aruroha divam kzipram muni putraH jita indriyaH // Ram_2,58.42 //
   sa kṛtvā tūdakaṃ tūrṇaṃ tāpasaḥ saha bhāryayā /	sa kRtvA tu udakam tUrNam tApasaH saha BAryayA /
   mām uvāca mahātejāḥ kṛtāñjalim upasthitam // Ram_2,58.43 //	mAm uvAca mahA tejAH kRtAQjalim upasTitam // Ram_2,58.43 //
   adyaiva jahi māṃ rājan maraṇe nāsti me vyathā /	adya eva jahi mAm rAjan maraNe na asti me vyaTA /
   yac chareṇaikaputraṃ māṃ tvam akārṣīr aputrakam // Ram_2,58.44 //	yat SareNa eka putram mAm tvam akArzIH aputrakam // Ram_2,58.44 //
   tvayā tu yad avijñānān nihato me sutaḥ śuciḥ /	tvayA tu yat avijQAnAt nihataH me sutaH SuciH /
   tena tvām abhiśapsyāmi suduḥkham atidāruṇam // Ram_2,58.45 //	tena tvAm aBiSapsyAmi su duHKam ati dAruNam // Ram_2,58.45 //
   putravyasanajaṃ duḥkhaṃ yad etan mama sāmpratam /	putra vyasana jam duHKam yat etat mama sAmpratam /
   evaṃ tvaṃ putraśokena rājan kālaṃ kariṣyasi // Ram_2,58.46 //	evam tvam putra Sokena rAjan kAlam karizyasi // Ram_2,58.46 //
   tasmān mām āgataṃ bhadre tasyodārasya tadvacaḥ /	tasmAt mAm Agatam Badre tasya udArasya tat vacaH /
   yad ahaṃ putraśokena saṃtyakṣyāmy adya jīvitam // Ram_2,58.47 //	yat aham putra Sokena saMtyakzyAmi adya jIvitam // Ram_2,58.47 //
   yadi māṃ saṃspṛśed rāmaḥ sakṛd adyālabheta vā /	yadi mAm saMspRSet rAmaH sakRt adya AlaBeta vA /
   na tan me sadṛśaṃ devi yan mayā rāghave kṛtam // Ram_2,58.48 //	na tat me sadRSam devi yat mayA rAGave kRtam // Ram_2,58.48 //
   cakṣuṣā tvāṃ na paśyāmi smṛtir mama vilupyate /	cakzuzA tvAm na paSyAmi smRtiH mama vilupyate /
   dūtā vaivasvatasyaite kausalye tvarayanti mām // Ram_2,58.49 //	dUtAH vEvasvatasya ete kOsalye tvarayanti mAm // Ram_2,58.49 //
   atas tu kiṃ duḥkhataraṃ yad ahaṃ jīvitakṣaye /	atas tu kim duHKataram yat aham jIvita kzaye /
   na hi paśyāmi dharmajñaṃ rāmaṃ satyaparākramam // Ram_2,58.50 //	na hi paSyAmi Darma jQam rAmam satya parAkramam // Ram_2,58.50 //
   na te manuṣyā devās te ye cāruśubhakuṇḍalam /	na te manuzyAH devAH te ye cAru SuBa kuNxalam /
   mukhaṃ drakṣyanti rāmasya varṣe pañcadaśe punaḥ // Ram_2,58.51 //	muKam drakzyanti rAmasya varze paQcadaSe punar // Ram_2,58.51 //
   padmapattrekṣaṇaṃ subhru sudaṃṣṭraṃ cārunāsikam /	padma pattra IkzaNam suBru su daMzwram cAru nAsikam /
   dhanyā drakṣyanti rāmasya tārādhipanibhaṃ mukham // Ram_2,58.52 //	DanyAH drakzyanti rAmasya tArADipa niBam muKam // Ram_2,58.52 //
   sadṛśaṃ śāradasyendoḥ phullasya kamalasya ca /	sadRSam SAradasya indoH Pullasya kamalasya ca /
   sugandhi mama nāthasya dhanyā drakṣyanti tanmukham // Ram_2,58.53 //	suganDi mama nATasya DanyAH drakzyanti tad muKam // Ram_2,58.53 //
   nivṛttavanavāsaṃ tam ayodhyāṃ punar āgatam /	nivRtta vana vAsam tam ayoDyAm punar Agatam /
   drakṣyanti sukhino rāmaṃ śukraṃ mārgagataṃ yathā // Ram_2,58.54 //	drakzyanti suKinaH rAmam Sukram mArga gatam yaTA // Ram_2,58.54 //
   ayam ātmabhavaḥ śoko mām anātham acetanam /	ayam Atma BavaH SokaH mAm anATam acetanam /
   saṃsādayati vegena yathā kūlaṃ nadīrayaḥ // Ram_2,58.55 //	saMsAdayati vegena yaTA kUlam nadI rayaH // Ram_2,58.55 //
   hā rāghava mahābāho hā mamāyāsanāśana /	hA rAGava mahA bAho hA mama AyAsa nASana /
   rājā daśarathaḥ śocañ jīvitāntam upāgamat // Ram_2,58.56 //	rAjA daSaraTaH Socan jIvita antam upAgamat // Ram_2,58.56 //
   tathā tu dīnaṃ kathayan narādhipaḥ priyasya putrasya vivāsanāturaḥ /	taTA tu dInam kaTayan narADipaH priyasya putrasya vivAsana AturaH /
   gate 'rdharātre bhṛśaduḥkhapīḍitas tadā jahau prāṇam udāradarśanaḥ //	gate arDarAtre BRSa duHKa pIxitaH tadA jahO prANam udAra darSanaH //
   Ram_2,58.57 //	Ram_2,58.57 //
   atha rātryāṃ vyatītāyāṃ prātar evāpare 'hani /	aTa rAtryAm vyatItAyAm prAtar eva apare ahani /
   bandinaḥ paryupātiṣṭhaṃs tat pārthivaniveśanam // Ram_2,59.1 //	bandinaH paryupAtizWan tat pArTiva niveSanam // Ram_2,59.1 //
   tataḥ śucisamācārāḥ paryupasthānakovidāḥ /	tatas Suci samAcArAH paryupasTAna kovidAH /
   strīvarṣavarabhūyiṣṭhā upatasthur yathāpuram // Ram_2,59.2 //	strI varza vara BUyizWAH upatasTuH yaTApuram // Ram_2,59.2 //
   haricandanasaṃpṛktam udakaṃ kāñcanair ghaṭaiḥ /	haricandana saMpRktam udakam kAQcanEH GawEH /
   āninyuḥ snānaśikṣājñā yathākālaṃ yathāvidhi // Ram_2,59.3 //	AninyuH snAna SikzA jQAH yaTAkAlam yaTAviDi // Ram_2,59.3 //
   maṅgalālambhanīyāni prāśanīyān upaskarān /	maFgala AlamBanIyAni prASanIyAn upaskarAn /
   upaninyus tathāpy anyāḥ kumārībahulāḥ striyaḥ // Ram_2,59.4 //	upaninyuH taTA api anyAH kumArI bahulAH striyaH // Ram_2,59.4 //
   atha yāḥ kosalendrasya śayanaṃ pratyanantarāḥ /	aTa yAH kosala indrasya Sayanam pratyanantarAH /
   tāḥ striyas tu samāgamya bhartāraṃ pratyabodhayan // Ram_2,59.5 //	tAH striyaH tu samAgamya BartAram pratyaboDayan // Ram_2,59.5 //
   tā vepathuparītāś ca rājñaḥ prāṇeṣu śaṅkitāḥ /	tAH vepaTu parItAH ca rAjQaH prANezu SaFkitAH /
   pratisrotas tṛṇāgrāṇāṃ sadṛśaṃ saṃcakampire // Ram_2,59.6 //	pratisrotas tRNa agrANAm sadRSam saMcakampire // Ram_2,59.6 //
   atha saṃvepamānānāṃ strīṇāṃ dṛṣṭvā ca pārthivam /	aTa saMvepamAnAnAm strINAm dRzwvA ca pArTivam /
   yat tad āśaṅkitaṃ pāpaṃ tasya jajñe viniścayaḥ // Ram_2,59.7 //	yat tat ASaFkitam pApam tasya jajQe viniScayaH // Ram_2,59.7 //
   tataḥ pracukruśur dīnāḥ sasvaraṃ tā varāṅganāḥ /	tatas pracukruSuH dInAH sa svaram tAH vara aFganAH /
   kareṇava ivāraṇye sthānapracyutayūthapāḥ // Ram_2,59.8 //	kareNavaH iva araNye sTAna pracyuta yUTapAH // Ram_2,59.8 //
   tāsām ākrandaśabdena sahasodgatacetane /	tAsAm Akranda Sabdena sahasA udgata cetane /
   kausalyā ca sumitrā ca tyaktanidre babhūvatuḥ // Ram_2,59.9 //	kOsalyA ca sumitrA ca tyakta nidre baBUvatuH // Ram_2,59.9 //
   kausalyā ca sumitrā ca dṛṣṭvā spṛṣṭvā ca pārthivam /	kOsalyA ca sumitrA ca dRzwvA spRzwvA ca pArTivam /
   hā nātheti parikruśya petatur dharaṇītale // Ram_2,59.10 //	hA nATa iti parikruSya petatuH DaraNI tale // Ram_2,59.10 //
   sā kosalendraduhitā veṣṭamānā mahītale /	sA kosala indra duhitA vezwamAnA mahI tale /
   na babhrāja rajodhvastā tāreva gaganacyutā // Ram_2,59.11 //	na baBrAja rajaH DvastA tArA iva gagana cyutAH // Ram_2,59.11 //
   tat samuttrastasaṃbhrāntaṃ paryutsukajanākulam /	tat samuttrasta saMBrAntam paryutsuka jana Akulam /
   sarvatas tumulākrandaṃ paritāpārtabāndhavam // Ram_2,59.12 //	sarvatas tumula Akrandam paritApa Arta bAnDavam // Ram_2,59.12 //
   sadyo nipatitānandaṃ dīnaviklavadarśanam /	sadyas nipatita Anandam dIna viklava darSanam /
   babhūva naradevasya sadma diṣṭāntam īyuṣaḥ // Ram_2,59.13 //	baBUva naradevasya sadma dizwAntam IyuzaH // Ram_2,59.13 //
   atītam ājñāya tu pārthivarṣabhaṃ yaśasvinaṃ saṃparivārya patnayaḥ /	atItam AjQAya tu pArTiva RzaBam yaSasvinam saMparivArya patnayaH /
   bhṛśaṃ rudantyaḥ karuṇaṃ suduḥkhitāḥ pragṛhya bāhū vyalapann anāthavat //	BRSam rudantyaH karuNam su duHKitAH pragRhya bAhU vyalapan anATa vat //
   Ram_2,59.14 //	Ram_2,59.14 //
   tam agnim iva saṃśāntam ambuhīnam ivārṇavam /	tam agnim iva saMSAntam ambu hInam iva arNavam /
   hataprabham ivādityaṃ svargasthaṃ prekṣya bhūmipam // Ram_2,60.1 //	hata praBam iva Adityam svarga sTam prekzya BUmipam // Ram_2,60.1 //
   kausalyā bāṣpapūrṇākṣī vividhaṃ śokakarśitā /	kOsalyA bAzpa pUrNa akzI viviDam Soka karSitAH /
   upagṛhya śiro rājñaḥ kaikeyīṃ pratyabhāṣata // Ram_2,60.2 //	upagRhya SiraH rAjQaH kEkeyIm pratyaBAzata // Ram_2,60.2 //
   sakāmā bhava kaikeyi bhuṅkṣva rājyam akaṇṭakam /	sa kAmA Bava kEkeyi BuFkzva rAjyam akaNwakam /
   tyaktvā rājānam ekāgrā nṛśaṃse duṣṭacāriṇi // Ram_2,60.3 //	tyaktvA rAjAnam ekAgrA nRSaMse duzwa cAriNi // Ram_2,60.3 //
   vihāya māṃ gato rāmo bhartā ca svargato mama /	vihAya mAm gataH rAmaH BartA ca svar gataH mama /
   vipathe sārthahīneva nāhaṃ jīvitum utsahe // Ram_2,60.4 //	vipaTe sArTa hInA iva na aham jIvitum utsahe // Ram_2,60.4 //
   bhartāraṃ taṃ parityajya kā strī daivatam ātmanaḥ /	BartAram tam parityajya kA strI dEvatam AtmanaH /
   icchej jīvitum anyatra kaikeyyās tyaktadharmaṇaḥ // Ram_2,60.5 //	icCet jIvitum anyatra kEkeyyAH tyakta DarmaNaH // Ram_2,60.5 //
   na lubdho budhyate doṣān kiṃ pākam iva bhakṣayan /	na lubDaH buDyate dozAn kim pAkam iva Bakzayan /
   kubjānimittaṃ kaikeyyā rāghavāṇāṃ kulaṃ hatam // Ram_2,60.6 //	kubjA nimittam kEkeyyAH rAGavANAm kulam hatam // Ram_2,60.6 //
   aniyoge niyuktena rājñā rāmaṃ vivāsitam /	aniyoge niyuktena rAjQA rAmam vivAsitam /
   sabhāryaṃ janakaḥ śrutvā paritapsyaty ahaṃ yathā // Ram_2,60.7 //	sa BAryam janakaH SrutvA paritapsyati aham yaTA // Ram_2,60.7 //
   rāmaḥ kamalapattrākṣo jīvanāśam ito gataḥ /	rAmaH kamala pattra akzaH jIva nASam itas gataH /
   videharājasya sutā tathā sītā tapasvinī /	videha rAjasya sutA taTA sItA tapasvinI /
   duḥkhasyānucitā duḥkhaṃ vane paryudvijiṣyati // Ram_2,60.8 //	duHKasya anucitAH duHKam vane paryudvijizyati // Ram_2,60.8 //
   nadatāṃ bhīmaghoṣāṇāṃ niśāsu mṛgapakṣiṇām /	nadatAm BIma GozANAm niSAsu mRga pakziNAm /
   niśamya nūnaṃ saṃtrastā rāghavaṃ saṃśrayiṣyati // Ram_2,60.9 //	niSamya nUnam saMtrastA rAGavam saMSrayizyati // Ram_2,60.9 //
   vṛddhaś caivālpaputraś ca vaidehīm anucintayan /	vRdDaH ca eva alpa putraH ca vEdehIm anucintayan /
   so 'pi śokasamāviṣṭo nanu tyakṣyati jīvitam // Ram_2,60.10 //	saH api Soka samAvizwaH nanu tyakzyati jIvitam // Ram_2,60.10 //
   tāṃ tataḥ sampariṣvajya vilapantīṃ tapasvinīm /	tAm tatas samparizvajya vilapantIm tapasvinIm /
   vyapaninyuḥ suduḥkhārtāṃ kausalyāṃ vyāvahārikāḥ // Ram_2,60.11 //	vyapaninyuH su duHKa ArtAm kOsalyAm vyAvahArikAH // Ram_2,60.11 //
   tailadroṇyām athāmātyāḥ saṃveśya jagatīpatim /	tEla droNyAm aTa amAtyAH saMveSya jagatIpatim /
   rājñaḥ sarvāṇy athādiṣṭāś cakruḥ karmāṇy anantaram // Ram_2,60.12 //	rAjQaH sarvANi aTa AdizwAH cakruH karmANi anantaram // Ram_2,60.12 //
   na tu saṃkālanaṃ rājño vinā putreṇa mantriṇaḥ /	na tu saMkAlanam rAjQaH vinA putreNa mantriNaH /
   sarvajñāḥ kartum īṣus te tato rakṣanti bhūmipam // Ram_2,60.13 //	sarva jQAH kartum IzuH te tatas rakzanti BUmipam // Ram_2,60.13 //
   tailadroṇyāṃ tu sacivaiḥ śāyitaṃ taṃ narādhipam /	tEla droNyAm tu sacivEH SAyitam tam narADipam /
   hā mṛto 'yam iti jñātvā striyas tāḥ paryadevayan // Ram_2,60.14 //	hA mRtaH ayam iti jQAtvA striyaH tAH paryadevayan // Ram_2,60.14 //
   bāhūn udyamya kṛpaṇā netraprasravaṇair mukhaiḥ /	bAhUn udyamya kRpaNAH netra prasravaNEH muKEH /
   rudantyaḥ śokasaṃtaptāḥ kṛpaṇaṃ paryadevayan // Ram_2,60.15 //	rudantyaH Soka saMtaptAH kRpaNam paryadevayan // Ram_2,60.15 //
   niśā nakṣatrahīneva strīva bhartṛvivarjitā /	niSA nakzatra hInA iva strI iva BartR vivarjitAH /
   purī nārājatāyodhyā hīnā rājñā mahātmanā // Ram_2,60.16 //	purI na arAjata ayoDyA hInAH rAjQA mahAtmanA // Ram_2,60.16 //
   bāṣpaparyākulajanā hāhābhūtakulāṅganā /	bAzpa paryAkula janAH hAhA BUta kula aFganA /
   śūnyacatvaraveśmāntā na babhrāja yathāpuram // Ram_2,60.17 //	SUnya catvara veSma antAH na baBrAja yaTApuram // Ram_2,60.17 //
   gataprabhā dyaur iva bhāskaraṃ vinā vyapetanakṣatragaṇeva śarvarī /	gata praBA dyOH iva BAskaram vinA vyapeta nakzatra gaNA iva SarvarI /
   purī babhāse rahitā mahātmanā na cāsrakaṇṭhākulamārgacatvarā //	purI baBAse rahitA mahAtmanA na ca asra kaNWa Akula mArga catvarAH //
   Ram_2,60.18 //	Ram_2,60.18 //
   narāś ca nāryaś ca sametya saṃghaśo vigarhamāṇā bharatasya mātaram /	narAH ca nAryaH ca sametya saMGaSas vigarhamANAH Baratasya mAtaram /
   tadā nagaryāṃ naradevasaṃkṣaye babhūvur ārtā na ca śarma lebhire //	tadA nagaryAm naradeva saMkzaye baBUvuH ArtAH na ca Sarma leBire //
   Ram_2,60.19 //	Ram_2,60.19 //
   vyatītāyāṃ tu śarvaryām ādityasyodaye tataḥ /	vyatItAyAm tu SarvaryAm Adityasya udaye tatas /
   sametya rājakartāraḥ sabhām īyur dvijātayaḥ // Ram_2,61.1 //	sametya rAja kartAraH saBAm IyuH dvijAtayaH // Ram_2,61.1 //
   mārkaṇḍeyo 'tha maudgalyo vāmadevaś ca kāśyapaḥ /	mArkaNxeyaH aTa mOdgalyaH vAmadevaH ca kASyapaH /
   kātyāyano gautamaś ca jābāliś ca mahāyaśāḥ // Ram_2,61.2 //	kAtyAyanaH gOtamaH ca jAbAliH ca mahA yaSAH // Ram_2,61.2 //
   ete dvijāḥ sahāmātyaiḥ pṛthag vācam udīrayan /	ete dvijAH saha amAtyEH pRTak vAcam udIrayan /
   vasiṣṭham evābhimukhāḥ śreṣṭhaṃ rājapurohitam // Ram_2,61.3 //	vasizWam eva aBimuKAH SrezWam rAja purohitam // Ram_2,61.3 //
   atītā śarvarī duḥkhaṃ yā no varṣaśatopamā /	atItA SarvarI duHKam yA naH varza Sata upamA /
   asmin pañcatvam āpanne putraśokena pārthive // Ram_2,61.4 //	asmin paQcatvam Apanne putra Sokena pArTive // Ram_2,61.4 //
   svargataś ca mahārājo rāmaś cāraṇyam āśritaḥ /	svargataH ca mahA rAjaH rAmaH ca araNyam ASritaH /
   lakṣmaṇaś cāpi tejasvī rāmeṇaiva gataḥ saha // Ram_2,61.5 //	lakzmaNaH ca api tejasvI rAmeNa eva gataH saha // Ram_2,61.5 //
   ubhau bharataśatrughnau kekayeṣu paraṃtapau /	uBO Barata SatruGnO kekayezu paraMtapO /
   pure rājagṛhe ramye mātāmahaniveśane // Ram_2,61.6 //	pure rAja gRhe ramye mAtAmaha niveSane // Ram_2,61.6 //
   ikṣvākūṇām ihādyaiva kaścid rājā vidhīyatām /	ikzvAkUNAm iha adya eva kaScid rAjA viDIyatAm /
   arājakaṃ hi no rāṣṭraṃ na vināśam avāpnuyāt // Ram_2,61.7 //	arAjakam hi naH rAzwram na vinASam avApnuyAt // Ram_2,61.7 //
   nārājake janapade vidyunmālī mahāsvanaḥ /	na arAjake janapade vidyunmAlI mahA svanaH /
   abhivarṣati parjanyo mahīṃ divyena vāriṇā // Ram_2,61.8 //	aBivarzati parjanyaH mahIm divyena vAriNA // Ram_2,61.8 //
   nārājake janapade bījamuṣṭiḥ prakīryate /	na arAjake janapade bIja muzwiH prakIryate /
   nārājake pituḥ putro bhāryā vā vartate vaśe // Ram_2,61.9 //	na arAjake pituH putraH BAryA vA vartate vaSe // Ram_2,61.9 //
   arājake dhanaṃ nāsti nāsti bhāryāpy arājake /	arAjake Danam na asti na asti BAryA api arAjake /
   idam atyāhitaṃ cānyat kutaḥ satyam arājake // Ram_2,61.10 //	idam atyAhitam ca anyat kutas satyam arAjake // Ram_2,61.10 //
   nārājake janapade kārayanti sabhāṃ narāḥ /	na arAjake janapade kArayanti saBAm narAH /
   udyānāni ca ramyāṇi hṛṣṭāḥ puṇyagṛhāṇi ca // Ram_2,61.11 //	udyAnAni ca ramyANi hRzwAH puNya gRhANi ca // Ram_2,61.11 //
   nārājake janapade yajñaśīlā dvijātayaḥ /	na arAjake janapade yajQa SIlAH dvijAtayaH /
   sattrāṇy anvāsate dāntā brāhmaṇāḥ saṃśitavratāḥ // Ram_2,61.12 //	sattrANi anvAsate dAntAH brAhmaNAH saMSita vratAH // Ram_2,61.12 //
   nārājake janapade prabhūtanaṭanartakāḥ /	na arAjake janapade praBUta nawa nartakAH /
   utsavāś ca samājāś ca vardhante rāṣṭravardhanāḥ // Ram_2,61.13 //	utsavAH ca samAjAH ca varDante rAzwra varDanAH // Ram_2,61.13 //
   nārājake janapade siddhārthā vyavahāriṇaḥ /	na arAjake janapade sidDArTAH vyavahAriNaH /
   kathābhir anurajyante kathāśīlāḥ kathāpriyaiḥ // Ram_2,61.14 //	kaTABiH anurajyante kaTA SIlAH kaTA priyEH // Ram_2,61.14 //
   nārājake janapade vāhanaiḥ śīghragāmibhiḥ /	na arAjake janapade vAhanEH SIGra gAmiBiH /
   narā niryānty araṇyāni nārībhiḥ saha kāminaḥ // Ram_2,61.15 //	narAH niryAnti araNyAni nArIBiH saha kAminaH // Ram_2,61.15 //
   nārājake janapade dhanavantaḥ surakṣitāḥ /	na arAjake janapade DanavantaH su rakzitAH /
   śerate vivṛtadvārāḥ kṛṣigorakṣajīvinaḥ // Ram_2,61.16 //	Serate vivRta dvArAH kRzi gorakza jIvinaH // Ram_2,61.16 //
   nārājake janapade vaṇijo dūragāminaḥ /	na arAjake janapade vaNijaH dUra gAminaH /
   gacchanti kṣemam adhvānaṃ bahupuṇyasamācitāḥ // Ram_2,61.17 //	gacCanti kzemam aDvAnam bahu puNya samAcitAH // Ram_2,61.17 //
   nārājake janapade caraty ekacaro vaśī /	na arAjake janapade carati ekacaraH vaSI /
   bhāvayann ātmanātmānaṃ yatra sāyaṃgṛho muniḥ // Ram_2,61.18 //	BAvayan AtmanA AtmAnam yatra sAyaMgRhaH muniH // Ram_2,61.18 //
   nārājake janapade yogakṣemaṃ pravartate /	na arAjake janapade yogakzemam pravartate /
   na cāpy arājake senā śatrūn viṣahate yudhi // Ram_2,61.19 //	na ca api arAjake senA SatrUn vizahate yuDi // Ram_2,61.19 //
   yathā hy anudakā nadyo yathā vāpy atṛṇaṃ vanam /	yaTA hi anudakAH nadyaH yaTA vA api atRNam vanam /
   agopālā yathā gāvas tathā rāṣṭram arājakam // Ram_2,61.20 //	agopAlAH yaTA gAvaH taTA rAzwram arAjakam // Ram_2,61.20 //
   nārājake janapade svakaṃ bhavati kasyacit /	na arAjake janapade svakam Bavati kasyacid /
   matsyā iva narā nityaṃ bhakṣayanti parasparam // Ram_2,61.21 //	matsyAH iva narAH nityam Bakzayanti parasparam // Ram_2,61.21 //
   ye hi saṃbhinnamaryādā nāstikāś chinnasaṃśayāḥ /	ye hi saMBinna maryAdAH nAstikAH Cinna saMSayAH /
   te 'pi bhāvāya kalpante rājadaṇḍanipīḍitāḥ // Ram_2,61.22 //	te api BAvAya kalpante rAja daNxa nipIxitAH // Ram_2,61.22 //
   aho tama ivedaṃ syān na prajñāyeta kiṃcana /	aho tamaH iva idam syAt na prajQAyeta kiMcana /
   rājā cen na bhavel loke vibhajan sādhvasādhunī // Ram_2,61.23 //	rAjA ced na Bavet loke viBajan sADu asADunI // Ram_2,61.23 //
   jīvaty api mahārāje tavaiva vacanaṃ vayam /	jIvati api mahA rAje tava eva vacanam vayam /
   nātikramāmahe sarve velāṃ prāpyeva sāgaraḥ // Ram_2,61.24 //	na atikramAmahe sarve velAm prApya iva sAgaraH // Ram_2,61.24 //
   sa naḥ samīkṣya dvijavaryavṛttaṃ nṛpaṃ vinā rājyam araṇyabhūtam /	sa naH samIkzya dvija varya vRttam nRpam vinA rAjyam araNya BUtam /
   kumāram ikṣvākusutaṃ vadānyaṃ tvam eva rājānam ihābhiṣiñca // Ram_2,61.25	kumAram ikzvAku sutam vadAnyam tvam eva rAjAnam iha aBiziQcaH // Ram_2,61.25
   teṣāṃ tadvacanaṃ śrutvā vasiṣṭhaḥ pratyuvāca ha /	tezAm tat vacanam SrutvA vasizWaH pratyuvAca ha /
   mitrāmātyagaṇān sarvān brāhmaṇāṃs tān idaṃ vacaḥ // Ram_2,62.1 //	mitra amAtya gaNAn sarvAn brAhmaNAn tAn idam vacaH // Ram_2,62.1 //
   yad asau mātulakule pure rājagṛhe sukhī /	yat asO mAtula kule pure rAja gRhe suKI /
   bharato vasati bhrātrā śatrughnena samanvitaḥ // Ram_2,62.2 //	BarataH vasati BrAtrA SatruGnena samanvitaH // Ram_2,62.2 //
   tac chīghraṃ javanā dūtā gacchantu tvaritair hayaiḥ /	tat SIGram javanAH dUtAH gacCantu tvaritEH hayEH /
   ānetuṃ bhrātarau vīrau kiṃ samīkṣāmahe vayam // Ram_2,62.3 //	Anetum BrAtarO vIrO kim samIkzAmahe vayam // Ram_2,62.3 //
   gacchantv iti tataḥ sarve vasiṣṭhaṃ vākyam abruvan /	gacCantu iti tatas sarve vasizWam vAkyam abruvan /
   teṣāṃ tadvacanaṃ śrutvā vasiṣṭho vākyam abravīt // Ram_2,62.4 //	tezAm tat vacanam SrutvA vasizWaH vAkyam abravIt // Ram_2,62.4 //
   ehi siddhārtha vijaya jayantāśokanandana /	ehi sidDArTa vijaya jayanta aSoka nandana /
   śrūyatām itikartavyaṃ sarvān eva bravīmi vaḥ // Ram_2,62.5 //	SrUyatAm itikartavyam sarvAn eva bravImi vaH // Ram_2,62.5 //
   puraṃ rājagṛhaṃ gatvā śīghraṃ śīghrajavair hayaiḥ /	puram rAjagRham gatvA SIGram SIGra javEH hayEH /
   tyaktaśokair idaṃ vācyaḥ śāsanād bharato mama // Ram_2,62.6 //	tyakta SokEH idam vAcyaH SAsanAt BarataH mama // Ram_2,62.6 //
   purohitas tvāṃ kuśalaṃ prāha sarve ca mantriṇaḥ /	purohitaH tvAm kuSalam prAha sarve ca mantriNaH /
   tvaramāṇaś ca niryāhi kṛtyam ātyayikaṃ tvayā // Ram_2,62.7 //	tvaramANaH ca niryAhi kRtyam Atyayikam tvayA // Ram_2,62.7 //
   mā cāsmai proṣitaṃ rāmaṃ mā cāsmai pitaraṃ mṛtam /	mA ca asmE prozitam rAmam mA ca asmE pitaram mRtam /
   bhavantaḥ śaṃsiṣur gatvā rāghavāṇām imaṃ kṣayam // Ram_2,62.8 //	BavantaH SaMsizuH gatvA rAGavANAm imam kzayam // Ram_2,62.8 //
   kauśeyāni ca vastrāṇi bhūṣaṇāni varāṇi ca /	kOSeyAni ca vastrANi BUzaNAni varANi ca /
   kṣipram ādāya rājñaś ca bharatasya ca gacchata /	kzipram AdAya rAjQaH ca Baratasya ca gacCata /
   vasiṣṭhenābhyanujñātā dūtāḥ saṃtvaritā yayuḥ // Ram_2,62.9 //	vasizWena aByanujQAtAH dUtAH saMtvaritAH yayuH // Ram_2,62.9 //
   te hastinapure gaṅgāṃ tīrtvā pratyaṅmukhā yayuḥ /	te hastinapure gaFgAm tIrtvA pratyaFmuKAH yayuH /
   pāñcāladeśam āsādya madhyena kurujāṅgalam // Ram_2,62.10 //	pAQcAla deSam AsAdya maDyena kurujAFgalam // Ram_2,62.10 //
   te prasannodakāṃ divyāṃ nānāvihagasevitām /	te prasanna udakAm divyAm nAnA vihaga sevitAm /
   upātijagmur vegena śaradaṇḍāṃ janākulām // Ram_2,62.11 //	upAtijagmuH vegena Sara daNxAm jana AkulAm // Ram_2,62.11 //
   nikūlavṛkṣam āsādya divyaṃ satyopayācanam /	nikUla vRkzam AsAdya divyam satya upayAcanam /
   abhigamyābhivādyaṃ taṃ kuliṅgāṃ prāviśan purīm // Ram_2,62.12 //	aBigamya aBivAdyam tam kuliFgAm prAviSan purIm // Ram_2,62.12 //
   abhikālaṃ tataḥ prāpya tejo'bhibhavanāc cyutāḥ /	aBikAlam tatas prApya tejaH aBiBavanAt cyutAH /
   yayur madhyena vāhlīkān sudāmānaṃ ca parvatam /	yayuH maDyena vAhlIkAn sudAmAnam ca parvatam /
   viṣṇoḥ padaṃ prekṣamāṇā vipāśāṃ cāpi śālmalīm // Ram_2,62.13 //	vizNoH padam prekzamANAH vipASAm ca api SAlmalIm // Ram_2,62.13 //
   te śrāntavāhanā dūtā vikṛṣṭena satā pathā /	te SrAnta vAhanA dUtAH vikRzwena satA paTA /
   girivrajaṃ puravaraṃ śīghram āsedur añjasā // Ram_2,62.14 //	girivrajam pura varam SIGram AseduH aQjasA // Ram_2,62.14 //
   bhartuḥ priyārthaṃ kularakṣaṇārthaṃ bhartuś ca vaṃśasya parigrahārtham /	BartuH priya arTam kula rakzaNa arTam BartuH ca vaMSasya parigraha arTam /
   aheḍamānās tvarayā sma dūtā rātryāṃ tu te tat puram eva yātāḥ //	ahexamAnAH tvarayA sma dUtAH rAtryAm tu te tat puram eva yAtAH //
   Ram_2,62.15 //	Ram_2,62.15 //
   yām eva rātriṃ te dūtāḥ praviśanti sma tāṃ purīm /	yAm eva rAtrim te dUtAH praviSanti sma tAm purIm /
   bharatenāpi tāṃ rātriṃ svapno dṛṣṭo 'yam apriyaḥ // Ram_2,63.1 //	Baratena api tAm rAtrim svapnaH dRzwaH ayam apriyaH // Ram_2,63.1 //
   vyuṣṭām eva tu tāṃ rātriṃ dṛṣṭvā taṃ svapnam apriyam /	vyuzwAm eva tu tAm rAtrim dRzwvA tam svapnam apriyam /
   putro rājādhirājasya subhṛśaṃ paryatapyata // Ram_2,63.2 //	putraH rAja aDirAjasya su BRSam paryatapyata // Ram_2,63.2 //
   tapyamānaṃ samājñāya vayasyāḥ priyavādinaḥ /	tapyamAnam samAjQAya vayasyAH priya vAdinaH /
   āyāsaṃ hi vineṣyantaḥ sabhāyāṃ cakrire kathāḥ // Ram_2,63.3 //	AyAsam hi vinezyantaH saBAyAm cakrire kaTAH // Ram_2,63.3 //
   vādayanti tathā śāntiṃ lāsayanty api cāpare /	vAdayanti taTA SAntim lAsayanti api ca apare /
   nāṭakāny apare prāhur hāsyāni vividhāni ca // Ram_2,63.4 //	nAwakAni apare prAhuH hAsyAni viviDAni ca // Ram_2,63.4 //
   sa tair mahātmā bharataḥ sakhibhiḥ priyavādibhiḥ /	sa tEH mahAtmA BarataH saKiBiH priya vAdiBiH /
   goṣṭhīhāsyāni kurvadbhir na prāhṛṣyata rāghavaḥ // Ram_2,63.5 //	gozWI hAsyAni kurvadBiH na prAhRzyata rAGavaH // Ram_2,63.5 //
   tam abravīt priyasakho bharataṃ sakhibhir vṛtam /	tam abravIt priya saKaH Baratam saKiBiH vRtam /
   suhṛdbhiḥ paryupāsīnaḥ kiṃ sakhe nānumodase // Ram_2,63.6 //	suhRdBiH paryupAsInaH kim saKe na anumodase // Ram_2,63.6 //
   evaṃ bruvāṇaṃ suhṛdaṃ bharataḥ pratyuvāca ha /	evam bruvANam suhRdam BarataH pratyuvAca ha /
   śṛṇu tvaṃ yannimittaṃ me dainyam etad upāgatam // Ram_2,63.7 //	SRNu tvam yat nimittam me dEnyam etat upAgatam // Ram_2,63.7 //
   svapne pitaram adrākṣaṃ malinaṃ muktamūrdhajam /	svapne pitaram adrAkzam malinam mukta mUrDajam /
   patantam adriśikharāt kaluṣe gomayahrade // Ram_2,63.8 //	patantam adri SiKarAt kaluze gomaya hrade // Ram_2,63.8 //
   plavamānaś ca me dṛṣṭaḥ sa tasmin gomayahrade /	plavamAnaH ca me dRzwaH sa tasmin gomaya hrade /
   pibann añjalinā tailaṃ hasann iva muhur muhuḥ // Ram_2,63.9 //	piban aQjalinA tElam hasan iva muhur muhur // Ram_2,63.9 //
   tatas tilodanaṃ bhuktvā punaḥ punar adhaḥśirāḥ /	tatas tilodanam BuktvA punar punar aDaHSirAH /
   tailenābhyaktasarvāṅgas tailam evāvagāhata // Ram_2,63.10 //	tElena aByakta sarva aFgaH tElam eva avagAhata // Ram_2,63.10 //
   svapne 'pi sāgaraṃ śuṣkaṃ candraṃ ca patitaṃ bhuvi /	svapne api sAgaram Suzkam candram ca patitam Buvi /
   sahasā cāpi saṃśāntaṃ jvalitaṃ jātavedasam // Ram_2,63.11 //	sahasA ca api saMSAntam jvalitam jAtavedasam // Ram_2,63.11 //
   avadīrṇāṃ ca pṛthivīṃ śuṣkāṃś ca vividhān drumān /	avadIrNAm ca pRTivIm SuzkAn ca viviDAn drumAn /
   ahaṃ paśyāmi vidhvastān sadhūmāṃś caiva parvatān // Ram_2,63.12 //	aham paSyAmi viDvastAn sa DUmAn ca eva parvatAn // Ram_2,63.12 //
   pīṭhe kārṣṇāyase cainaṃ niṣaṇṇaṃ kṛṣṇavāsasam /	pIWe kArzNAyase ca enam nizaNNam kRzNa vAsasam /
   prahasanti sma rājānaṃ pramadāḥ kṛṣṇapiṅgalāḥ // Ram_2,63.13 //	prahasanti sma rAjAnam pramadAH kRzNa piFgalAH // Ram_2,63.13 //
   tvaramāṇaś ca dharmātmā raktamālyānulepanaḥ /	tvaramANaH ca Darma AtmA rakta mAlya anulepanaH /
   rathena kharayuktena prayāto dakṣiṇāmukhaḥ // Ram_2,63.14 //	raTena Kara yuktena prayAtaH dakziNAmuKaH // Ram_2,63.14 //
   evam etan mayā dṛṣṭam imāṃ rātriṃ bhayāvahām /	evam etat mayA dRzwam imAm rAtrim Baya AvahAm /
   ahaṃ rāmo 'tha vā rājā lakṣmaṇo vā mariṣyati // Ram_2,63.15 //	aham rAmaH aTa vA rAjA lakzmaNaH vA marizyati // Ram_2,63.15 //
   naro yānena yaḥ svapne kharayuktena yāti hi /	naraH yAnena yaH svapne Kara yuktena yAti hi /
   acirāt tasya dhūmāgraṃ citāyāṃ sampradṛśyate /	acirAt tasya DUma agram citAyAm sampradRSyate /
   etannimittaṃ dīno 'haṃ tan na vaḥ pratipūjaye // Ram_2,63.16 //	etad nimittam dInaH aham tat na vaH pratipUjaye // Ram_2,63.16 //
   śuṣyatīva ca me kaṇṭho na svastham iva me manaḥ /	Suzyati iva ca me kaNWaH na svasTam iva me manaH /
   jugupsann iva cātmānaṃ na ca paśyāmi kāraṇam // Ram_2,63.17 //	jugupsan iva ca AtmAnam na ca paSyAmi kAraNam // Ram_2,63.17 //
   imāṃ hi duḥsvapnagatiṃ niśāmya tām anekarūpām avitarkitāṃ purā /	imAm hi duHsvapna gatim niSAmya tAm aneka rUpAm avitarkitAm purA /
   bhayaṃ mahat taddhṛdayān na yāti me vicintya rājānam acintyadarśanam //	Bayam mahat tad hRdayAt na yAti me vicintya rAjAnam acintya darSanam //
   Ram_2,63.18 //	Ram_2,63.18 //
   bharate bruvati svapnaṃ dūtās te klāntavāhanāḥ /	Barate bruvati svapnam dUtAH te klAnta vAhanAH /
   praviśyāsahyaparikhaṃ ramyaṃ rājagṛhaṃ puram // Ram_2,64.1 //	praviSya asahya pariKam ramyam rAja gRham puram // Ram_2,64.1 //
   samāgamya tu rājñā ca rājaputreṇa cārcitāḥ /	samAgamya tu rAjQA ca rAja putreNa ca arcitAH /
   rājñaḥ pādau gṛhītvā tu tam ūcur bharataṃ vacaḥ // Ram_2,64.2 //	rAjQaH pAdO gRhItvA tu tam UcuH Baratam vacaH // Ram_2,64.2 //
   purohitas tvā kuśalaṃ prāha sarve ca mantriṇaḥ /	purohitaH tvA kuSalam prAha sarve ca mantriNaH /
   tvaramāṇaś ca niryāhi kṛtyam ātyayikaṃ tvayā // Ram_2,64.3 //	tvaramANaH ca niryAhi kRtyam Atyayikam tvayA // Ram_2,64.3 //
   atra viṃśatikoṭyas tu nṛpater mātulasya te /	atra viMSati kowyaH tu nRpateH mAtulasya te /
   daśakoṭyas tu sampūrṇās tathaiva ca nṛpātmaja // Ram_2,64.4 //	daSa kowyaH tu sampUrNAH taTA eva ca nRpa AtmajaH // Ram_2,64.4 //
   pratigṛhya ca tat sarvaṃ svanuraktaḥ suhṛjjane /	pratigRhya ca tat sarvam su anuraktaH suhRd jane /
   dūtān uvāca bharataḥ kāmaiḥ sampratipūjya tān // Ram_2,64.5 //	dUtAn uvAca BarataH kAmEH sampratipUjya tAn // Ram_2,64.5 //
   kaccit sukuśalī rājā pitā daśaratho mama /	kaccit su kuSalI rAjA pitA daSaraTaH mama /
   kaccic cārogatā rāme lakṣmaṇe vā mahātmani // Ram_2,64.6 //	kaccit ca arogatA rAme lakzmaNe vA mahAtmani // Ram_2,64.6 //
   āryā ca dharmaniratā dharmajñā dharmadarśinī /	AryA ca Darma niratA Darma jQA Darma darSinI /
   arogā cāpi kausalyā mātā rāmasya dhīmataḥ // Ram_2,64.7 //	arogA ca api kOsalyA mAtA rAmasya DImataH // Ram_2,64.7 //
   kaccit sumitrā dharmajñā jananī lakṣmaṇasya yā /	kaccit sumitrA Darma jQA jananI lakzmaNasya yA /
   śatrughnasya ca vīrasya sārogā cāpi madhyamā // Ram_2,64.8 //	SatruGnasya ca vIrasya sa arogA ca api maDyamA // Ram_2,64.8 //
   ātmakāmā sadā caṇḍī krodhanā prājñamāninī /	Atma kAmA sadA caNxI kroDanA prAjQa mAninI /
   arogā cāpi kaikeyī mātā me kim uvāca ha // Ram_2,64.9 //	arogA ca api kEkeyI mAtA me kim uvAca ha // Ram_2,64.9 //
   evam uktās tu te dūtā bharatena mahātmanā /	evam uktAH tu te dUtAH Baratena mahAtmanA /
   ūcuḥ sampraśritaṃ vākyam idaṃ taṃ bharataṃ tadā /	UcuH sampraSritam vAkyam idam tam Baratam tadA /
   kuśalās te naravyāghra yeṣāṃ kuśalam icchasi // Ram_2,64.10 //	kuSalAH te nara vyAGra yezAm kuSalam icCasi // Ram_2,64.10 //
   bharataś cāpi tān dūtān evam ukto 'bhyabhāṣata /	BarataH ca api tAn dUtAn evam uktaH aByaBAzata /
   āpṛcche 'haṃ mahārājaṃ dūtāḥ saṃtvarayanti mām // Ram_2,64.11 //	ApRcCe aham mahA rAjam dUtAH saMtvarayanti mAm // Ram_2,64.11 //
   evam uktvā tu tān dūtān bharataḥ pārthivātmajaḥ /	evam uktvA tu tAn dUtAn BarataH pArTiva AtmajaH /
   dūtaiḥ saṃcodito vākyaṃ mātāmaham uvāca ha // Ram_2,64.12 //	dUtEH saMcoditaH vAkyam mAtAmaham uvAca ha // Ram_2,64.12 //
   rājan pitur gamiṣyāmi sakāśaṃ dūtacoditaḥ /	rAjan pituH gamizyAmi sakASam dUta coditaH /
   punar apy aham eṣyāmi yadā me tvaṃ smariṣyasi // Ram_2,64.13 //	punar api aham ezyAmi yadA me tvam smarizyasi // Ram_2,64.13 //
   bharatenaivam uktas tu nṛpo mātāmahas tadā /	Baratena evam uktaH tu nRpaH mAtAmahaH tadA /
   tam uvāca śubhaṃ vākyaṃ śirasy āghrāya rāghavam // Ram_2,64.14 //	tam uvAca SuBam vAkyam Sirasi AGrAya rAGavam // Ram_2,64.14 //
   gaccha tātānujāne tvāṃ kaikeyī suprajās tvayā /	gacCa tAta anujAne tvAm kEkeyI suprajAH tvayA /
   mātaraṃ kuśalaṃ brūyāḥ pitaraṃ ca paraṃtapa // Ram_2,64.15 //	mAtaram kuSalam brUyAH pitaram ca paraMtapaH // Ram_2,64.15 //
   purohitaṃ ca kuśalaṃ ye cānye dvijasattamāḥ /	purohitam ca kuSalam ye ca anye dvijasattamAH /
   tau ca tāta maheṣvāsau bhrātarau rāmalakṣmaṇau // Ram_2,64.16 //	tO ca tAta mahA izvAsO BrAtarO rAma lakzmaNO // Ram_2,64.16 //
   tasmai hastyuttamāṃś citrān kambalān ajināni ca /	tasmE hasti uttamAn citrAn kambalAn ajinAni ca /
   abhisatkṛtya kaikeyo bharatāya dhanaṃ dadau // Ram_2,64.17 //	aBisatkRtya kEkeyaH BaratAya Danam dadO // Ram_2,64.17 //
   rukmaniṣkasahasre dve ṣoḍaśāśvaśatāni ca /	rukma nizka sahasre dve zoxaSa aSva SatAni ca /
   satkṛtya kaikeyī putraṃ kekayo dhanam ādiśat // Ram_2,64.18 //	satkRtya kEkeyI putram kekayaH Danam AdiSat // Ram_2,64.18 //
   tathāmātyān abhipretān viśvāsyāṃś ca guṇānvitān /	taTA amAtyAn aBipretAn viSvAsyAn ca guNa anvitAn /
   dadāv aśvapatiḥ śīghraṃ bharatāyānuyāyinaḥ // Ram_2,64.19 //	dadO aSvapatiH SIGram BaratAya anuyAyinaH // Ram_2,64.19 //
   airāvatān aindraśirān nāgān vai priyadarśanān /	ErAvatAn EndraSirAn nAgAn vE priya darSanAn /
   kharāñ śīghrān susaṃyuktān mātulo 'smai dhanaṃ dadau // Ram_2,64.20 //	KarAn SIGrAn su saMyuktAn mAtulaH asmE Danam dadO // Ram_2,64.20 //
   antaḥpure 'tisaṃvṛddhān vyāghravīryabalānvitān /	antaHpure ati saMvRdDAn vyAGra vIrya bala anvitAn /
   daṃṣṭrāyudhān mahākāyāñ śunaś copāyanaṃ dadau // Ram_2,64.21 //	daMzwrA AyuDAn mahA kAyAn SunaH ca upAyanam dadO // Ram_2,64.21 //
   sa mātāmaham āpṛcchya mātulaṃ ca yudhājitam /	sa mAtAmaham ApRcCya mAtulam ca yuDAjitam /
   ratham āruhya bharataḥ śatrughnasahito yayau // Ram_2,64.22 //	raTam Aruhya BarataH SatruGna sahitaH yayO // Ram_2,64.22 //
   rathān maṇḍalacakrāṃś ca yojayitvā paraḥśatam /	raTAn maNxala cakrAn ca yojayitvA paraHSatam /
   uṣṭrago'śvakharair bhṛtyā bharataṃ yāntam anvayuḥ // Ram_2,64.23 //	uzwra go aSva KarEH BRtyAH Baratam yAntam anvayuH // Ram_2,64.23 //
   balena gupto bharato mahātmā sahāryakasyātmasamair amātyaiḥ /	balena guptaH BarataH mahAtmA sahAryakasya Atma samEH amAtyEH /
   ādāya śatrughnam apetaśatrur gṛhād yayau siddha ivendralokāt //	AdAya SatruGnam apeta SatruH gRhAt yayO sidDaH iva indra lokAt //
   Ram_2,64.24 //	Ram_2,64.24 //
   sa prāṅmukho rājagṛhād abhiniryāya vīryavān /	sa prAFmuKaH rAja gRhAt aBiniryAya vIryavAn /
   hrādinīṃ dūrapārāṃ ca pratyaksrotastaraṃgiṇīm /	hrAdinIm dUra pArAm ca pratyak srotaH taraMgiNIm /
   śatadrūm atarac chrīmān nadīm ikṣvākunandanaḥ // Ram_2,65.1 //	SatadrUm atarat SrImAn nadIm ikzvAku nandanaH // Ram_2,65.1 //
   elādhāne nadīṃ tīrtvā prāpya cāparaparpaṭān /	elADAne nadIm tIrtvA prApya ca apara parpawAn /
   śilām ākurvatīṃ tīrtvā āgneyaṃ śalyakartanam // Ram_2,65.2 //	SilAm AkurvatIm tIrtvA Agneyam Salya kartanam // Ram_2,65.2 //
   satyasaṃdhaḥ śuciḥ śrīmān prekṣamāṇaḥ śilāvahām /	satya saMDaH SuciH SrImAn prekzamANaH SilAvahAm /
   atyayāt sa mahāśailān vanaṃ caitrarathaṃ prati // Ram_2,65.3 //	atyayAt sa mahA SElAn vanam cEtraraTam prati // Ram_2,65.3 //
   veginīṃ ca kuliṅgākhyāṃ hrādinīṃ parvatāvṛtām /	veginIm ca kuliFgA AKyAm hrAdinIm parvata AvRtAm /
   yamunāṃ prāpya saṃtīrṇo balam āśvāsayat tadā // Ram_2,65.4 //	yamunAm prApya saMtIrNaH balam ASvAsayat tadA // Ram_2,65.4 //
   śītīkṛtya tu gātrāṇi klāntān āśvāsya vājinaḥ /	SItIkRtya tu gAtrANi klAntAn ASvAsya vAjinaH /
   tatra snātvā ca pītvā ca prāyād ādāya codakam // Ram_2,65.5 //	tatra snAtvA ca pItvA ca prAyAt AdAya ca udakam // Ram_2,65.5 //
   rājaputro mahāraṇyam anabhīkṣṇopasevitam /	rAja putraH mahA araNyam anaBIkzNa upasevitam /
   bhadro bhadreṇa yānena mārutaḥ kham ivātyayāt // Ram_2,65.6 //	BadraH BadreNa yAnena mArutaH Kam iva atyayAt // Ram_2,65.6 //
   toraṇaṃ dakṣiṇārdhena jambūprastham upāgamat /	toraNam dakziNa arDena jambUprasTam upAgamat /
   varūthaṃ ca yayau ramyaṃ grāmaṃ daśarathātmajaḥ // Ram_2,65.7 //	varUTam ca yayO ramyam grAmam daSaraTa AtmajaH // Ram_2,65.7 //
   tatra ramye vane vāsaṃ kṛtvāsau prāṅmukho yayau /	tatra ramye vane vAsam kRtvA asO prAFmuKaH yayO /
   udyānam ujjihānāyāḥ priyakā yatra pādapāḥ // Ram_2,65.8 //	udyAnam ujjihAnAyAH priyakAH yatra pAdapAH // Ram_2,65.8 //
   sālāṃs tu priyakān prāpya śīghrān āsthāya vājinaḥ /	sAlAn tu priyakAn prApya SIGrAn AsTAya vAjinaH /
   anujñāpyātha bharato vāhinīṃ tvarito yayau // Ram_2,65.9 //	anujQApya aTa BarataH vAhinIm tvaritaH yayO // Ram_2,65.9 //
   vāsaṃ kṛtvā sarvatīrthe tīrtvā cottānikāṃ nadīm /	vAsam kRtvA sarva tIrTe tIrtvA ca uttAnikAm nadIm /
   anyā nadīś ca vividhāḥ pārvatīyais turaṃgamaiḥ // Ram_2,65.10 //	anyAH nadIH ca viviDAH pArvatIyEH turaMgamEH // Ram_2,65.10 //
   hastipṛṣṭhakam āsādya kuṭikām atyavartata /	hasti pRzWakam AsAdya kuwikAm atyavartate /
   tatāra ca naravyāghro lauhitye sa kapīvatīm /	tatAra ca nara vyAGraH lOhitye sa kapIvatIm /
   ekasāle sthāṇumatīṃ vinate gomatīṃ nadīm // Ram_2,65.11 //	ekasAle sTANumatIm vinate gomatIm nadIm // Ram_2,65.11 //
   kaliṅganagare cāpi prāpya sālavanaṃ tadā /	kaliFga nagare ca api prApya sAla vanam tadA /
   bharataḥ kṣipram āgacchat supariśrāntavāhanaḥ // Ram_2,65.12 //	BarataH kzipram AgacCat su pariSrAnta vAhanaH // Ram_2,65.12 //
   vanaṃ ca samatītyāśu śarvaryām aruṇodaye /	vanam ca samatItya ASu SarvaryAm aruNa udaye /
   ayodhyāṃ manunā rājñā nirmitāṃ sa dadarśa ha // Ram_2,65.13 //	ayoDyAm manunA rAjQA nirmitAm sa dadarSa ha // Ram_2,65.13 //
   tāṃ purīṃ puruṣavyāghraḥ saptarātroṣiṭaḥ pathi /	tAm purIm puruza vyAGraH sapta rAtra uziwaH paTi /
   ayodhyām agrato dṛṣṭvā rathe sārathim abravīt // Ram_2,65.14 //	ayoDyAm agratas dRzwvA raTe sAraTim abravIt // Ram_2,65.14 //
   eṣā nātipratītā me puṇyodyānā yaśasvinī /	ezA na ati pratItA me puNya udyAnA yaSasvinI /
   ayodhyā dṛśyate dūrāt sārathe pāṇḍumṛttikā // Ram_2,65.15 //	ayoDyA dRSyate dUrAt sAraTe pANxu mRttikA // Ram_2,65.15 //
   yajvabhir guṇasampannair brāhmaṇair vedapāragaiḥ /	yajvaBiH guNa sampannEH brAhmaNEH vedapAragEH /
   bhūyiṣṭham ṛddhair ākīrṇā rājarṣivarapālitā // Ram_2,65.16 //	BUyizWam RdDEH AkIrNAH rAjaRzi vara pAlitAH // Ram_2,65.16 //
   ayodhyāyāṃ purā śabdaḥ śrūyate tumulo mahān /	ayoDyAyAm purA SabdaH SrUyate tumulaH mahAn /
   samantān naranārīṇāṃ tam adya na śṛṇomy aham // Ram_2,65.17 //	samantAt nara nArINAm tam adya na SRNomi aham // Ram_2,65.17 //
   udyānāni hi sāyāhne krīḍitvoparatair naraiḥ /	udyAnAni hi sAyAhne krIxitvA uparatEH narEH /
   samantād vipradhāvadbhiḥ prakāśante mamānyadā // Ram_2,65.18 //	samantAt vipraDAvadBiH prakASante mama anyadA // Ram_2,65.18 //
   tāny adyānurudantīva parityaktāni kāmibhiḥ /	tAni adya anurudanti iva parityaktAni kAmiBiH /
   araṇyabhūteva purī sārathe pratibhāti me // Ram_2,65.19 //	araNya BUtA iva purI sAraTe pratiBAti me // Ram_2,65.19 //
   na hy atra yānair dṛśyante na gajair na ca vājibhiḥ /	na hi atra yAnEH dRSyante na gajEH na ca vAjiBiH /
   niryānto vābhiyānto vā naramukhyā yathāpuram // Ram_2,65.20 //	niryAntaH vA aBiyAntaH vA nara muKyAH yaTApuram // Ram_2,65.20 //
   aniṣṭāni ca pāpāni paśyāmi vividhāni ca /	anizwAni ca pApAni paSyAmi viviDAni ca /
   nimittāny amanojñāni tena sīdati me manaḥ // Ram_2,65.21 //	nimittAni amanojQAni tena sIdati me manaH // Ram_2,65.21 //
   dvāreṇa vaijayantena prāviśac chrāntavāhanaḥ /	dvAreNa vEjayantena prAviSat SrAnta vAhanaH /
   dvāḥsthair utthāya vijayaṃ pṛṣṭas taiḥ sahito yayau // Ram_2,65.22 //	dvAHsTEH utTAya vijayam pRzwaH tEH sahitaH yayO // Ram_2,65.22 //
   sa tv anekāgrahṛdayo dvāḥsthaṃ pratyarcya taṃ janam /	sa tu anekAgra hRdayaH dvAHsTam pratyarcya tam janam /
   sūtam aśvapateḥ klāntam abravīt tatra rāghavaḥ // Ram_2,65.23 //	sUtam aSvapateH klAntam abravIt tatra rAGavaH // Ram_2,65.23 //
   śrutā no yādṛśāḥ pūrvaṃ nṛpatīnāṃ vināśane /	SrutAH naH yAdRSAH pUrvam nRpatInAm vinASane /
   ākārās tān ahaṃ sarvān iha paśyāmi sārathe // Ram_2,65.24 //	AkArAH tAn aham sarvAn iha paSyAmi sAraTe // Ram_2,65.24 //
   malinaṃ cāśrupūrṇākṣaṃ dīnaṃ dhyānaparaṃ kṛśam /	malinam ca aSru pUrNa akzam dInam DyAna param kRSam /
   sastrīpuṃsaṃ ca paśyāmi janam utkaṇṭhitaṃ pure // Ram_2,65.25 //	sa strIpuMsam ca paSyAmi janam utkaNWitam pure // Ram_2,65.25 //
   ity evam uktvā bharataḥ sūtaṃ taṃ dīnamānasaḥ /	iti evam uktvA BarataH sUtam tam dIna mAnasaH /
   tāny aniṣṭāny ayodhyāyāṃ prekṣya rājagṛhaṃ yayau /	tAni anizwAni ayoDyAyAm prekzya rAja gRham yayO /
   tāṃ śūnyaśṛṅgāṭakaveśmarathyāṃ rajo'ruṇadvārakapāṭayantrām // Ram_2,65.26	tAm SUnya SRFgAwaka veSma raTyAm rajaH aruNa dvAra kapAwa yantrAm // Ram_2,65.26
   dṛṣṭvā purīm indrapurīprakāśāṃ duḥkhena sampūrṇataro babhūva /	dRzwvA purIm indra purI prakASAm duHKena sampUrNataraH baBUva /
   bahūni paśyan manaso 'priyāṇi yāny anyadā nāsya pure babhūvuḥ /	bahUni paSyan manasaH apriyANi yAni anyadA na asya pure baBUvuH /
   avākśirā dīnamanā na hṛṣṭaḥ pitur mahātmā praviveśa veśma // Ram_2,65.27	avAkSirAH dIna manAH na hRzwaH pituH mahAtmA praviveSa veSma // Ram_2,65.27
   apaśyaṃs tu tatas tatra pitaraṃ pitur ālaye /	apaSyan tu tatas tatra pitaram pituH Alaye /
   jagāma bharato draṣṭuṃ mātaraṃ mātur ālaye // Ram_2,66.1 //	jagAma BarataH drazwum mAtaram mAtuH Alaye // Ram_2,66.1 //
   anuprāptaṃ tu taṃ dṛṣṭvā kaikeyī proṣitaṃ sutam /	anuprAptam tu tam dRzwvA kEkeyI prozitam sutam /
   utpapāta tadā hṛṣṭā tyaktvā sauvarṇamānasam // Ram_2,66.2 //	utpapAta tadA hRzwA tyaktvA sOvarNa mAnasam // Ram_2,66.2 //
   sa praviśyaiva dharmātmā svagṛhaṃ śrīvivarjitam /	sa praviSya eva Darma AtmA sva gRham SrI vivarjitam /
   bharataḥ prekṣya jagrāha jananyāś caraṇau śubhau // Ram_2,66.3 //	BarataH prekzya jagrAha jananyAH caraNO SuBO // Ram_2,66.3 //
   taṃ mūrdhni samupāghrāya pariṣvajya yaśasvinam /	tam mUrDni samupAGrAya parizvajya yaSasvinam /
   aṅke bharatam āropya praṣṭuṃ samupacakrame // Ram_2,66.4 //	aFke Baratam Aropya prazwum samupacakrame // Ram_2,66.4 //
   adya te katicid rātryaś cyutasyāryakaveśmanaḥ /	adya te katicid rAtryaH cyutasya Aryaka veSmanaH /
   api nādhvaśramaḥ śīghraṃ rathenāpatatas tava // Ram_2,66.5 //	api na aDva SramaH SIGram raTena ApatataH tava // Ram_2,66.5 //
   āryakas te sukuśalī yudhājin mātulas tava /	AryakaH te su kuSalI yuDAjit mAtulaH tava /
   pravāsāc ca sukhaṃ putra sarvaṃ me vaktum arhasi // Ram_2,66.6 //	pravAsAt ca suKam putra sarvam me vaktum arhasi // Ram_2,66.6 //
   evaṃ pṛṣṭas tu kaikeyyā priyaṃ pārthivanandanaḥ /	evam pRzwaH tu kEkeyyA priyam pArTiva nandanaH /
   ācaṣṭa bharataḥ sarvaṃ mātre rājīvalocanaḥ // Ram_2,66.7 //	Acazwa BarataH sarvam mAtre rAjIva locanaH // Ram_2,66.7 //
   adya me saptamī rātriś cyutasyāryakaveśmanaḥ /	adya me saptamI rAtriH cyutasya Aryaka veSmanaH /
   ambāyāḥ kuśalī tāto yudhājin mātulaś ca me // Ram_2,66.8 //	ambAyAH kuSalI tAtaH yuDAjit mAtulaH ca me // Ram_2,66.8 //
   yan me dhanaṃ ca ratnaṃ ca dadau rājā paraṃtapaḥ /	yat me Danam ca ratnam ca dadO rAjA paraMtapaH /
   pariśrāntaṃ pathy abhavat tato 'haṃ pūrvam āgataḥ // Ram_2,66.9 //	pariSrAntam paTi aBavat tatas aham pUrvam AgataH // Ram_2,66.9 //
   rājavākyaharair dūtais tvaryamāṇo 'ham āgataḥ /	rAja vAkya harEH dUtEH tvaryamANaH aham AgataH /
   yad ahaṃ praṣṭum icchāmi tad ambā vaktum arhati // Ram_2,66.10 //	yat aham prazwum icCAmi tat ambA vaktum arhati // Ram_2,66.10 //
   śūnyo 'yaṃ śayanīyas te paryaṅko hemabhūṣitaḥ /	SUnyaH ayam SayanIyaH te paryaFkaH hema BUzitaH /
   na cāyam ikṣvākujanaḥ prahṛṣṭaḥ pratibhāti me // Ram_2,66.11 //	na ca ayam ikzvAku janaH prahRzwaH pratiBAti me // Ram_2,66.11 //
   rājā bhavati bhūyiṣṭham ihāmbāyā niveśane /	rAjA Bavati BUyizWam iha ambAyAH niveSane /
   tam ahaṃ nādya paśyāmi draṣṭum icchann ihāgataḥ // Ram_2,66.12 //	tam aham na adya paSyAmi drazwum icCan iha AgataH // Ram_2,66.12 //
   pitur grahīṣye caraṇau taṃ mamākhyāhi pṛcchataḥ /	pituH grahIzye caraNO tam mama AKyAhi pRcCataH /
   āhosvid amba jyeṣṭhāyāḥ kausalyāyā niveśane // Ram_2,66.13 //	Ahosvit amba jyezWAyAH kOsalyAyAH niveSane // Ram_2,66.13 //
   taṃ pratyuvāca kaikeyī priyavad ghoram apriyam /	tam pratyuvAca kEkeyI priya vat Goram apriyam /
   ajānantaṃ prajānantī rājyalobhena mohitā /	ajAnantam prajAnantI rAjya loBena mohitAH /
   yā gatiḥ sarvabhūtānāṃ tāṃ gatiṃ te pitā gataḥ // Ram_2,66.14 //	yA gatiH sarva BUtAnAm tAm gatim te pitA gataH // Ram_2,66.14 //
   tac chrutvā bharato vākyaṃ dharmābhijanavāñ śuciḥ /	tat SrutvA BarataH vAkyam Darma aBijanavAn SuciH /
   papāta sahasā bhūmau pitṛśokabalārditaḥ // Ram_2,66.15 //	papAta sahasA BUmO pitR Soka bala arditaH // Ram_2,66.15 //
   tataḥ śokena saṃvītaḥ pitur maraṇaduḥkhitaḥ /	tatas Sokena saMvItaH pituH maraNa duHKitaH /
   vilalāpa mahātejā bhrāntākulitacetanaḥ // Ram_2,66.16 //	vilalApa mahA tejAH BrAnta Akulita cetanaH // Ram_2,66.16 //
   etat suruciraṃ bhāti pitur me śayanaṃ purā /	etat su ruciram BAti pituH me Sayanam purA /
   tad idaṃ na vibhāty adya vihīnaṃ tena dhīmatā // Ram_2,66.17 //	tat idam na viBAti adya vihInam tena DImatA // Ram_2,66.17 //
   tam ārtaṃ devasaṃkāśaṃ samīkṣya patitaṃ bhuvi /	tam Artam deva saMkASam samIkzya patitam Buvi /
   utthāpayitvā śokārtaṃ vacanaṃ cedam abravīt // Ram_2,66.18 //	utTApayitvA Soka Artam vacanam ca idam abravIt // Ram_2,66.18 //
   uttiṣṭhottiṣṭha kiṃ śeṣe rājaputra mahāyaśaḥ /	uttizWa uttizWa kim Seze rAja putra mahA yaSaH /
   tvadvidhā na hi śocanti santaḥ sadasi saṃmatāḥ // Ram_2,66.19 //	tvadviDAH na hi Socanti santaH sadasi saMmatAH // Ram_2,66.19 //
   sa ruditvā ciraṃ kālaṃ bhūmau viparivṛtya ca /	sa ruditvA ciram kAlam BUmO viparivRtya ca /
   jananīṃ pratyuvācedaṃ śokair bahubhir āvṛtaḥ // Ram_2,66.20 //	jananIm pratyuvAca idam SokEH bahuBiH AvRtaH // Ram_2,66.20 //
   abhiṣekṣyati rāmaṃ tu rājā yajñaṃ nu yakṣyati /	aBizekzyati rAmam tu rAjA yajQam nu yakzyati /
   ity ahaṃ kṛtasaṃkalpo hṛṣṭo yātrām ayāsiṣam // Ram_2,66.21 //	iti aham kRta saMkalpaH hRzwaH yAtrAm ayAsizam // Ram_2,66.21 //
   tad idaṃ hy anyathā bhūtaṃ vyavadīrṇaṃ mano mama /	tat idam hi anyaTA BUtam vyavadIrNam manaH mama /
   pitaraṃ yo na paśyāmi nityaṃ priyahite ratam // Ram_2,66.22 //	pitaram yaH na paSyAmi nityam priya hite ratam // Ram_2,66.22 //
   amba kenātyagād rājā vyādhinā mayy anāgate /	amba kena atyagAt rAjA vyADinA mayi anAgate /
   dhanyā rāmādayaḥ sarve yaiḥ pitā saṃskṛtaḥ svayam // Ram_2,66.23 //	DanyAH rAma AdayaH sarve yEH pitA saMskRtaH svayam // Ram_2,66.23 //
   na nūnaṃ māṃ mahārājaḥ prāptaṃ jānāti kīrtimān /	na nUnam mAm mahA rAjaH prAptam jAnAti kIrtimAn /
   upajighreddhi māṃ mūrdhni tātaḥ saṃnamya satvaram // Ram_2,66.24 //	upajiGret hi mAm mUrDni tAtaH saMnamya sa tvaram // Ram_2,66.24 //
   kva sa pāṇiḥ sukhasparśas tātasyākliṣṭakarmaṇaḥ /	kva sa pANiH suKa sparSaH tAtasya aklizwa karmaNaH /
   yena māṃ rajasā dhvastam abhīkṣṇaṃ parimārjati // Ram_2,66.25 //	yena mAm rajasA Dvastam aBIkzNam parimArjati // Ram_2,66.25 //
   yo me bhrātā pitā bandhur yasya dāso 'smi dhīmataḥ /	yaH me BrAtA pitA banDuH yasya dAsaH asmi DImataH /
   tasya māṃ śīghram ākhyāhi rāmasyākliṣṭakarmaṇaḥ // Ram_2,66.26 //	tasya mAm SIGram AKyAhi rAmasya aklizwa karmaNaH // Ram_2,66.26 //
   pitā hi bhavati jyeṣṭho dharmam āryasya jānataḥ /	pitA hi Bavati jyezWaH Darmam Aryasya jAnataH /
   tasya pādau grahīṣyāmi sa hīdānīṃ gatir mama // Ram_2,66.27 //	tasya pAdO grahIzyAmi sa hi idAnIm gatiH mama // Ram_2,66.27 //
   ārye kim abravīd rājā pitā me satyavikramaḥ /	Arye kim abravIt rAjA pitA me satya vikramaH /
   paścimaṃ sādhusaṃdeśam icchāmi śrotum ātmanaḥ // Ram_2,66.28 //	paScimam sADu saMdeSam icCAmi Srotum AtmanaH // Ram_2,66.28 //
   iti pṛṣṭā yathātattvaṃ kaikeyī vākyam abravīt /	iti pRzwA yaTAtattvam kEkeyI vAkyam abravIt /
   rāmeti rājā vilapan hā sīte lakṣmaṇeti ca /	rAma iti rAjA vilapan hA sIte lakzmaNa iti ca /
   sa mahātmā paraṃ lokaṃ gato gatimatāṃ varaḥ // Ram_2,66.29 //	sa mahAtmA param lokam gataH gatimatAm varaH // Ram_2,66.29 //
   imāṃ tu paścimāṃ vācaṃ vyājahāra pitā tava /	imAm tu paScimAm vAcam vyAjahAra pitA tava /
   kāladharmaparikṣiptaḥ pāśair iva mahāgajaḥ // Ram_2,66.30 //	kAla Darma parikziptaH pASEH iva mahA gajaH // Ram_2,66.30 //
   siddhārthās tu narā rāmam āgataṃ sītayā saha /	sidDArTAH tu narAH rAmam Agatam sItayA saha /
   lakṣmaṇaṃ ca mahābāhuṃ drakṣyanti punar āgatam // Ram_2,66.31 //	lakzmaNam ca mahA bAhum drakzyanti punar Agatam // Ram_2,66.31 //
   tac chrutvā viṣasādaiva dvitīyāpriyaśaṃsanāt /	tat SrutvA vizasAda eva dvitIya apriya SaMsanAt /
   viṣaṇṇavadano bhūtvā bhūyaḥ papraccha mātaram // Ram_2,66.32 //	vizaNNa vadanaH BUtvA BUyas papracCa mAtaram // Ram_2,66.32 //
   kva cedānīṃ sa dharmātmā kausalyānandavardhanaḥ /	kva ca idAnIm sa Darma AtmA kOsalyA Ananda varDanaH /
   lakṣmaṇena saha bhrātrā sītayā ca samaṃ gataḥ // Ram_2,66.33 //	lakzmaNena saha BrAtrA sItayA ca samam gataH // Ram_2,66.33 //
   tathā pṛṣṭā yathātattvam ākhyātum upacakrame /	taTA pRzwA yaTAtattvam AKyAtum upacakrame /
   mātāsya yugapad vākyaṃ vipriyaṃ priyaśaṅkayā // Ram_2,66.34 //	mAtA asya yugapad vAkyam vipriyam priya SaFkayA // Ram_2,66.34 //
   sa hi rājasutaḥ putra cīravāsā mahāvanam /	sa hi rAja sutaH putra cIra vAsAH mahA vanam /
   daṇḍakān saha vaidehyā lakṣmaṇānucaro gataḥ // Ram_2,66.35 //	daNxakAn saha vEdehyAH lakzmaNa anucaraH gataH // Ram_2,66.35 //
   tac chrutvā bharatas trasto bhrātuś cāritraśaṅkayā /	tat SrutvA BarataH trastaH BrAtuH cAritra SaFkayA /
   svasya vaṃśasya māhātmyāt praṣṭuṃ samupacakrame // Ram_2,66.36 //	svasya vaMSasya mAhAtmyAt prazwum samupacakrame // Ram_2,66.36 //
   kaccin na brāhmaṇadhanaṃ hṛtaṃ rāmeṇa kasyacit /	kaccit na brAhmaNa Danam hRtam rAmeNa kasyacid /
   kaccin nāḍhyo daridro vā tenāpāpo vihiṃsitaḥ // Ram_2,66.37 //	kaccit na AXyaH daridraH vA tena apApaH vihiMsitaH // Ram_2,66.37 //
   kaccin na paradārān vā rājaputro 'bhimanyate /	kaccit na para dArAn vA rAja putraH aBimanyate /
   kasmāt sa daṇḍakāraṇye bhrūṇaheva vivāsitaḥ // Ram_2,66.38 //	kasmAt sa daNxaka araNye BrUNa hA iva vivAsitaH // Ram_2,66.38 //
   athāsya capalā mātā tat svakarma yathātatham /	aTa asya capalA mAtA tat sva karma yaTAtaTam /
   tenaiva strīsvabhāvena vyāhartum upacakrame // Ram_2,66.39 //	tena eva strI svaBAvena vyAhartum upacakrame // Ram_2,66.39 //
   na brāhmaṇadhanaṃ kiṃcid dhṛtaṃ rāmeṇa kasyacit /	na brAhmaNa Danam kiMcid DRtam rAmeNa kasyacid /
   kaścin nāḍhyo daridro vā tenāpāpo vihiṃsitaḥ /	kaScid na AXyaH daridraH vA tena apApaH vihiMsitaH /
   na rāmaḥ paradārāṃś ca cakṣurbhyām api paśyati // Ram_2,66.40 //	na rAmaH para dArAn ca cakzurByAm api paSyati // Ram_2,66.40 //
   mayā tu putra śrutvaiva rāmasyaivābhiṣecanam /	mayA tu putra SrutvA eva rAmasya eva aBizecanam /
   yācitas te pitā rājyaṃ rāmasya ca vivāsanam // Ram_2,66.41 //	yAcitaH te pitA rAjyam rAmasya ca vivAsanam // Ram_2,66.41 //
   sa svavṛttiṃ samāsthāya pitā te tat tathākarot /	sa sva vRttim samAsTAya pitA te tat taTA akarot /
   rāmaś ca sahasaumitriḥ preṣitaḥ saha sītayā // Ram_2,66.42 //	rAmaH ca saha sOmitriH prezitaH saha sItayA // Ram_2,66.42 //
   tam apaśyan priyaṃ putraṃ mahīpālo mahāyaśāḥ /	tam apaSyan priyam putram mahIpAlaH mahA yaSAH /
   putraśokaparidyūnaḥ pañcatvam upapedivān // Ram_2,66.43 //	putra Soka paridyUnaH paQcatvam upapedivAn // Ram_2,66.43 //
   tvayā tv idānīṃ dharmajña rājatvam avalambyatām /	tvayA tu idAnIm Darma jQa rAja tvam avalambyatAm /
   tvatkṛte hi mayā sarvam idam evaṃvidhaṃ kṛtam // Ram_2,66.44 //	tvad kRte hi mayA sarvam idam evaMviDam kRtam // Ram_2,66.44 //
   tat putra śīghraṃ vidhinā vidhijñair vasiṣṭhamukhyaiḥ sahito dvijendraiḥ /	tat putra SIGram viDinA viDi jQEH vasizWa muKyEH sahitaH dvijendrEH /
   saṃkālya rājānam adīnasattvam ātmānam urvyām abhiṣecayasva // Ram_2,66.45	saMkAlya rAjAnam adIna sattvam AtmAnam urvyAm aBizecayasva // Ram_2,66.45
   śrutvā tu pitaraṃ vṛttaṃ bhrātarau ca vivāsitau /	SrutvA tu pitaram vRttam BrAtarO ca vivAsitO /
   bharato duḥkhasaṃtapta idaṃ vacanam abravīt // Ram_2,67.1 //	BarataH duHKa saMtaptaH idam vacanam abravIt // Ram_2,67.1 //
   kiṃ nu kāryaṃ hatasyeha mama rājyena śocataḥ /	kim nu kAryam hatasya iha mama rAjyena SocataH /
   vihīnasyātha pitrā ca bhrātrā pitṛsamena ca // Ram_2,67.2 //	vihInasya aTa pitrA ca BrAtrA pitR samena ca // Ram_2,67.2 //
   duḥkhe me duḥkham akaror vraṇe kṣāram ivādadhāḥ /	duHKe me duHKam akaroH vraNe kzAram iva adaDAH /
   rājānaṃ pretabhāvasthaṃ kṛtvā rāmaṃ ca tāpasam // Ram_2,67.3 //	rAjAnam preta BAva sTam kRtvA rAmam ca tApasam // Ram_2,67.3 //
   kulasya tvam abhāvāya kālarātrir ivāgatā /	kulasya tvam aBAvAya kAlarAtriH iva AgatAH /
   aṅgāram upagūhya sma pitā me nāvabuddhavān // Ram_2,67.4 //	aFgAram upagUhya sma pitA me na avabudDavAn // Ram_2,67.4 //
   kausalyā ca sumitrā ca putraśokābhipīḍite /	kOsalyA ca sumitrA ca putra Soka aBipIxite /
   duṣkaraṃ yadi jīvetāṃ prāpya tvāṃ jananīṃ mama // Ram_2,67.5 //	duzkaram yadi jIvetAm prApya tvAm jananIm mama // Ram_2,67.5 //
   nanu tv āryo 'pi dharmātmā tvayi vṛttim anuttamām /	nanu tu AryaH api Darma AtmA tvayi vRttim anuttamAm /
   vartate guruvṛttijño yathā mātari vartate // Ram_2,67.6 //	vartate guru vRtti jQaH yaTA mAtari vartate // Ram_2,67.6 //
   tathā jyeṣṭhā hi me mātā kausalyā dīrghadarśinī /	taTA jyezWA hi me mAtA kOsalyA dIrGa darSinI /
   tvayi dharmaṃ samāsthāya bhaginyām iva vartate // Ram_2,67.7 //	tvayi Darmam samAsTAya BaginyAm iva vartate // Ram_2,67.7 //
   tasyāḥ putraṃ kṛtātmānaṃ cīravalkalavāsasam /	tasyAH putram kRtAtmAnam cIra valkala vAsasam /
   prasthāpya vanavāsāya kathaṃ pāpe na śocasi // Ram_2,67.8 //	prasTApya vana vAsAya kaTam pApe na Socasi // Ram_2,67.8 //
   apāpadarśinaṃ śūraṃ kṛtātmānaṃ yaśasvinam /	apApa darSinam SUram kRtAtmAnam yaSasvinam /
   pravrājya cīravasanaṃ kiṃ nu paśyasi kāraṇam // Ram_2,67.9 //	pravrAjya cIra vasanam kim nu paSyasi kAraNam // Ram_2,67.9 //
   lubdhāyā vidito manye na te 'haṃ rāghavaṃ prati /	lubDAyAH viditaH manye na te aham rAGavam prati /
   tathā hy anartho rājyārthaṃ tvayā nīto mahān ayam // Ram_2,67.10 //	taTA hi anarTaH rAjya arTam tvayA nItaH mahAn ayam // Ram_2,67.10 //
   ahaṃ hi puruṣavyāghrāv apaśyan rāmalakṣmaṇau /	aham hi puruza vyAGrO apaSyan rAma lakzmaNO /
   kena śaktiprabhāvena rājyaṃ rakṣitum utsahe // Ram_2,67.11 //	kena Sakti praBAvena rAjyam rakzitum utsahe // Ram_2,67.11 //
   taṃ hi nityaṃ mahārājo balavantaṃ mahābalaḥ /	tam hi nityam mahA rAjaH balavantam mahA balaH /
   apāśrito 'bhūd dharmātmā merur meruvanaṃ yathā // Ram_2,67.12 //	apASritaH aBUt Darma AtmA meruH meruvanam yaTA // Ram_2,67.12 //
   so 'haṃ katham imaṃ bhāraṃ mahādhuryasamudyatam /	saH aham kaTam imam BAram mahA Durya samudyatam /
   damyo dhuram ivāsādya saheyaṃ kena caujasā // Ram_2,67.13 //	damyaH Duram iva AsAdya saheyam kena ca ojasA // Ram_2,67.13 //
   atha vā me bhavec chaktir yogair buddhibalena vā /	aTa vA me Bavet SaktiH yogEH budDi balena vA /
   sakāmāṃ na kariṣyāmi tvām ahaṃ putragardhinīm /	sa kAmAm na karizyAmi tvAm aham putra garDinIm /
   nivartayiṣyāmi vanād bhrātaraṃ svajanapriyam // Ram_2,67.14 //	nivartayizyAmi vanAt BrAtaram sva jana priyam // Ram_2,67.14 //
   ity evam uktvā bharato mahātmā priyetarair vākyagaṇais tudaṃs tām /	iti evam uktvA BarataH mahAtmA priya itarEH vAkya gaNEH tudan tAm /
   śokāturaś cāpi nanāda bhūyaḥ siṃho yathā parvatagahvarasthaḥ //	Soka AturaH ca api nanAda BUyas siMhaH yaTA parvata gahvara sTaH //
   Ram_2,67.15 //	Ram_2,67.15 //
   tāṃ tathā garhayitvā tu mātaraṃ bharatas tadā /	tAm taTA garhayitvA tu mAtaram BarataH tadA /
   roṣeṇa mahatāviṣṭaḥ punar evābravīd vacaḥ // Ram_2,68.1 //	rozeNa mahatA AvizwaH punar eva abravIt vacaH // Ram_2,68.1 //
   rājyād bhraṃśasva kaikeyi nṛśaṃse duṣṭacāriṇi /	rAjyAt BraMSasva kEkeyi nRSaMse duzwa cAriNi /
   parityaktā ca dharmeṇa mā mṛtaṃ rudatī bhava // Ram_2,68.2 //	parityaktA ca DarmeNa mA mRtam rudatI Bava // Ram_2,68.2 //
   kiṃ nu te 'dūṣayad rājā rāmo vā bhṛśadhārmikaḥ /	kim nu te adUzayat rAjA rAmaH vA BRSa DArmikaH /
   yayor mṛtyur vivāsaś ca tvatkṛte tulyam āgatau // Ram_2,68.3 //	yayoH mRtyuH vivAsaH ca tvad kRte tulyam AgatO // Ram_2,68.3 //
   bhrūṇahatyām asi prāptā kulasyāsya vināśanāt /	BrUNa hatyAm asi prAptA kulasya asya vinASanAt /
   kaikeyi narakaṃ gaccha mā ca bhartuḥ salokatām // Ram_2,68.4 //	kEkeyi narakam gacCa mA ca BartuH salokatAm // Ram_2,68.4 //
   yat tvayā hīdṛśaṃ pāpaṃ kṛtaṃ ghoreṇa karmaṇā /	yat tvayA hi IdRSam pApam kRtam GoreNa karmaNA /
   sarvalokapriyaṃ hitvā mamāpy āpāditaṃ bhayam // Ram_2,68.5 //	sarva loka priyam hitvA mama api ApAditam Bayam // Ram_2,68.5 //
   tvatkṛte me pitā vṛtto rāmaś cāraṇyam āśritaḥ /	tvad kRte me pitA vRttaH rAmaH ca araNyam ASritaH /
   ayaśo jīvaloke ca tvayāhaṃ pratipāditaḥ // Ram_2,68.6 //	ayaSaH jIva loke ca tvayA aham pratipAditaH // Ram_2,68.6 //
   mātṛrūpe mamāmitre nṛśaṃse rājyakāmuke /	mAtR rUpe mama amitre nRSaMse rAjya kAmuke /
   na te 'ham abhibhāṣyo 'smi durvṛtte patighātini // Ram_2,68.7 //	na te aham aBiBAzyaH asmi durvRtte pati GAtini // Ram_2,68.7 //
   kausalyā ca sumitrā ca yāś cānyā mama mātaraḥ /	kOsalyA ca sumitrA ca yAH ca anyAH mama mAtaraH /
   duḥkhena mahatāviṣṭās tvāṃ prāpya kuladūṣiṇīm // Ram_2,68.8 //	duHKena mahatA AvizwAH tvAm prApya kula dUziNIm // Ram_2,68.8 //
   na tvam aśvapateḥ kanyā dharmarājasya dhīmataḥ /	na tvam aSvapateH kanyA DarmarAjasya DImataH /
   rākṣasī tatra jātāsi kulapradhvaṃsinī pituḥ // Ram_2,68.9 //	rAkzasI tatra jAtA asi kula praDvaMsinI pituH // Ram_2,68.9 //
   yat tvayā dhārmiko rāmo nityaṃ satyaparāyaṇaḥ /	yat tvayA DArmikaH rAmaH nityam satya parAyaNaH /
   vanaṃ prasthāpito duḥkhāt pitā ca tridivaṃ gataḥ // Ram_2,68.10 //	vanam prasTApitaH duHKAt pitA ca tridivam gataH // Ram_2,68.10 //
   yatpradhānāsi tat pāpaṃ mayi pitrā vinākṛte /	yad praDAnA asi tat pApam mayi pitrA vinAkRte /
   bhrātṛbhyāṃ ca parityakte sarvalokasya cāpriye // Ram_2,68.11 //	BrAtRByAm ca parityakte sarva lokasya ca apriye // Ram_2,68.11 //
   kausalyāṃ dharmasaṃyuktāṃ viyuktāṃ pāpaniścaye /	kOsalyAm Darma saMyuktAm viyuktAm pApa niScaye /
   kṛtvā kaṃ prāpsyase tv adya lokaṃ nirayagāminī // Ram_2,68.12 //	kRtvA kam prApsyase tu adya lokam niraya gAminI // Ram_2,68.12 //
   kiṃ nāvabudhyase krūre niyataṃ bandhusaṃśrayam /	kim na avabuDyase krUre niyatam banDu saMSrayam /
   jyeṣṭhaṃ pitṛsamaṃ rāmaṃ kausalyāyātmasambhavam // Ram_2,68.13 //	jyezWam pitR samam rAmam kOsalyAya Atma samBavam // Ram_2,68.13 //
   aṅgapratyaṅgajaḥ putro hṛdayāc cāpi jāyate /	aFga pratyaFga jaH putraH hRdayAt ca api jAyate /
   tasmāt priyataro mātuḥ priyatvān na tu bāndhavaḥ // Ram_2,68.14 //	tasmAt priyataraH mAtuH priya tvAt na tu bAnDavaH // Ram_2,68.14 //
   anyadā kila dharmajñā surabhiḥ surasaṃmatā /	anyadA kila Darma jQA suraBiH sura saMmatAH /
   vahamānau dadarśorvyāṃ putrau vigatacetasau // Ram_2,68.15 //	vahamAnO dadarSa urvyAm putrO vigata cetasO // Ram_2,68.15 //
   tāv ardhadivase śrāntau dṛṣṭvā putrau mahītale /	tO arDa divase SrAntO dRzwvA putrO mahI tale /
   ruroda putraśokena bāṣpaparyākulekṣaṇā // Ram_2,68.16 //	ruroda putra Sokena bAzpa paryAkula IkzaNAH // Ram_2,68.16 //
   adhastād vrajatas tasyāḥ surarājño mahātmanaḥ /	aDastAt vrajataH tasyAH surarAjQaH mahAtmanaH /
   bindavaḥ patitā gātre sūkṣmāḥ surabhigandhinaḥ // Ram_2,68.17 //	bindavaH patitAH gAtre sUkzmAH suraBi ganDinaH // Ram_2,68.17 //
   tāṃ dṛṣṭvā śokasaṃtaptāṃ vajrapāṇir yaśasvinīm /	tAm dRzwvA Soka saMtaptAm vajrapANiH yaSasvinIm /
   indraḥ prāñjalir udvignaḥ surarājo 'bravīd vacaḥ // Ram_2,68.18 //	indraH prAQjaliH udvignaH surarAjaH abravIt vacaH // Ram_2,68.18 //
   bhayaṃ kaccin na cāsmāsu kutaścid vidyate mahat /	Bayam kaccit na ca asmAsu kutaScid vidyate mahat /
   kutonimittaḥ śokas te brūhi sarvahitaiṣiṇi // Ram_2,68.19 //	kutonimittaH SokaH te brUhi sarva hita eziNi // Ram_2,68.19 //
   evam uktā tu surabhiḥ surarājena dhīmatā /	evam uktA tu suraBiH surarAjena DImatA /
   pratyuvāca tato dhīrā vākyaṃ vākyaviśāradā // Ram_2,68.20 //	pratyuvAca tatas DIrAH vAkyam vAkya viSAradAH // Ram_2,68.20 //
   śāntaṃ pāpaṃ na vaḥ kiṃcit kutaścid amarādhipa /	SAntam pApam na vaH kiMcid kutaScid amara aDipa /
   ahaṃ tu magnau śocāmi svaputrau viṣame sthitau // Ram_2,68.21 //	aham tu magnO SocAmi sva putrO vizame sTitO // Ram_2,68.21 //
   etau dṛṣṭvā kṛṣau dīnau sūryaraśmipratāpinau /	etO dRzwvA kRzO dInO sUrya raSmi pratApinO /
   ardyamānau balīvardau karṣakeṇa surādhipa // Ram_2,68.22 //	ardyamAnO balIvardO karzakeNa sura aDipa // Ram_2,68.22 //
   mama kāyāt prasūtau hi duḥkhitau bhārapīḍitau /	mama kAyAt prasUtO hi duHKitO BAra pIxitO /
   yau dṛṣṭvā paritapye 'haṃ nāsti putrasamaḥ priyaḥ // Ram_2,68.23 //	yO dRzwvA paritapye aham na asti putra samaH priyaH // Ram_2,68.23 //
   yasyāḥ putrasahasrāṇi sāpi śocati kāmadhuk /	yasyAH putra sahasrANi sA api Socati kAmaDuk /
   kiṃ punar yā vinā rāmaṃ kausalyā vartayiṣyati // Ram_2,68.24 //	kim punar yA vinA rAmam kOsalyA vartayizyati // Ram_2,68.24 //
   ekaputrā ca sādhvī ca vivatseyaṃ tvayā kṛtā /	eka putrA ca sADvI ca vivatsA iyam tvayA kRtA /
   tasmāt tvaṃ satataṃ duḥkhaṃ pretya ceha ca lapsyase // Ram_2,68.25 //	tasmAt tvam satatam duHKam pretya ca iha ca lapsyase // Ram_2,68.25 //
   ahaṃ hy apacitiṃ bhrātuḥ pituś ca sakalām imām /	aham hi apacitim BrAtuH pituH ca sakalAm imAm /
   vardhanaṃ yaśasaś cāpi kariṣyāmi na saṃśayaḥ // Ram_2,68.26 //	varDanam yaSasaH ca api karizyAmi na saMSayaH // Ram_2,68.26 //
   ānāyayitvā tanayaṃ kausalyāyā mahādyutim /	AnAyayitvA tanayam kOsalyAyAH mahA dyutim /
   svayam eva pravekṣyāmi vanaṃ muniniṣevitam // Ram_2,68.27 //	svayam eva pravekzyAmi vanam muni nizevitam // Ram_2,68.27 //
   iti nāga ivāraṇye tomarāṅkuśacoditaḥ /	iti nAgaH iva araNye tomara aFkuSa coditaH /
   papāta bhuvi saṃkruddho niḥśvasann iva pannagaḥ // Ram_2,68.28 //	papAta Buvi saMkrudDaH niHSvasan iva pannagaH // Ram_2,68.28 //
   saṃraktanetraḥ śithilāmbaras tadā vidhūtasarvābharaṇaḥ paraṃtapaḥ /	saMrakta netraH SiTila ambaraH tadA viDUta sarva ABaraNaH paraMtapaH /
   babhūva bhūmau patito nṛpātmajaḥ śacīpateḥ ketur ivotsavakṣaye //	baBUva BUmO patitaH nRpa AtmajaH SacIpateH ketuH iva utsava kzaye //
   Ram_2,68.29 //	Ram_2,68.29 //
   tathaiva krośatas tasya bharatasya mahātmanaḥ /	taTA eva kroSataH tasya Baratasya mahAtmanaH /
   kausalyā śabdam ājñāya sumitrām idam abravīt // Ram_2,69.1 //	kOsalyA Sabdam AjQAya sumitrAm idam abravIt // Ram_2,69.1 //
   āgataḥ krūrakāryāyāḥ kaikeyyā bharataḥ sutaḥ /	AgataH krUra kAryAyAH kEkeyyAH BarataH sutaH /
   tam ahaṃ draṣṭum icchāmi bharataṃ dīrghadarśinam // Ram_2,69.2 //	tam aham drazwum icCAmi Baratam dIrGa darSinam // Ram_2,69.2 //
   evam uktvā sumitrāṃ sā vivarṇā malināmbarā /	evam uktvA sumitrAm sA vivarNAH malina ambarA /
   pratasthe bharato yatra vepamānā vicetanā // Ram_2,69.3 //	pratasTe BarataH yatra vepamAnAH vicetanAH // Ram_2,69.3 //
   sa tu rāmānujaś cāpi śatrughnasahitas tadā /	sa tu rAma anujaH ca api SatruGna sahitaH tadA /
   pratasthe bharato yatra kausalyāyā niveśanam // Ram_2,69.4 //	pratasTe BarataH yatra kOsalyAyAH niveSanam // Ram_2,69.4 //
   tataḥ śatrughnabharatau kausalyāṃ prekṣya duḥkhitau /	tatas SatruGna BaratO kOsalyAm prekzya duHKitO /
   paryaṣvajetāṃ duḥkhārtāṃ patitāṃ naṣṭacetanām // Ram_2,69.5 //	paryazvajetAm duHKa ArtAm patitAm nazwa cetanAm // Ram_2,69.5 //
   bharataṃ pratyuvācedaṃ kausalyā bhṛśaduḥkhitā /	Baratam pratyuvAca idam kOsalyA BRSa duHKitAH /
   idaṃ te rājyakāmasya rājyaṃ prāptam akaṇṭakam /	idam te rAjya kAmasya rAjyam prAptam akaNwakam /
   samprāptaṃ bata kaikeyyā śīghraṃ krūreṇa karmaṇā // Ram_2,69.6 //	samprAptam bata kEkeyyA SIGram krUreNa karmaNA // Ram_2,69.6 //
   prasthāpya cīravasanaṃ putraṃ me vanavāsinam /	prasTApya cIra vasanam putram me vana vAsinam /
   kaikeyī kaṃ guṇaṃ tatra paśyati krūradarśinī // Ram_2,69.7 //	kEkeyI kam guNam tatra paSyati krUra darSinI // Ram_2,69.7 //
   kṣipraṃ mām api kaikeyī prasthāpayitum arhati /	kzipram mAm api kEkeyI prasTApayitum arhati /
   hiraṇyanābho yatrāste suto me sumahāyaśāḥ // Ram_2,69.8 //	hiraNyanABaH yatra Aste sutaH me su mahA yaSAH // Ram_2,69.8 //
   atha vā svayam evāhaṃ sumitrānucarā sukham /	aTa vA svayam eva aham sumitrA anucarA suKam /
   agnihotraṃ puraskṛtya prasthāsye yatra rāghavaḥ // Ram_2,69.9 //	agnihotram puraskRtya prasTAsye yatra rAGavaH // Ram_2,69.9 //
   kāmaṃ vā svayam evādya tatra māṃ netum arhasi /	kAmam vA svayam eva adya tatra mAm netum arhasi /
   yatrāsau puruṣavyāghras tapyate me tapaḥ sutaḥ // Ram_2,69.10 //	yatra asO puruza vyAGraH tapyate me tapaH sutaH // Ram_2,69.10 //
   idaṃ hi tava vistīrṇaṃ dhanadhānyasamācitam /	idam hi tava vistIrNam Dana DAnya samAcitam /
   hastyaśvarathasampūrṇaṃ rājyaṃ niryātitaṃ tayā // Ram_2,69.11 //	hasti aSva raTa sampUrNam rAjyam niryAtitam tayA // Ram_2,69.11 //
   evaṃ vilapamānāṃ tāṃ bharataḥ prāñjalis tadā /	evam vilapamAnAm tAm BarataH prAQjaliH tadA /
   kausalyāṃ pratyuvācedaṃ śokair bahubhir āvṛtām // Ram_2,69.12 //	kOsalyAm pratyuvAca idam SokEH bahuBiH AvRtAm // Ram_2,69.12 //
   ārye kasmād ajānantaṃ garhase mām akilbiṣam /	Arye kasmAt ajAnantam garhase mAm akilbizam /
   vipulāṃ ca mama prītiṃ sthirāṃ jānāsi rāghave // Ram_2,69.13 //	vipulAm ca mama prItim sTirAm jAnAsi rAGave // Ram_2,69.13 //
   kṛtā śāstrānugā buddhir mā bhūt tasya kadācana /	kRtA SAstra anugA budDiH mA BUt tasya kadAcana /
   satyasaṃdhaḥ satāṃ śreṣṭho yasyāryo 'numate gataḥ // Ram_2,69.14 //	satya saMDaH satAm SrezWaH yasya AryaH anumate gataH // Ram_2,69.14 //
   praiṣyaṃ pāpīyasāṃ yātu sūryaṃ ca prati mehatu /	prEzyam pApIyasAm yAtu sUryam ca prati mehatu /
   hantu pādena gāṃ suptāṃ yasyāryo 'numate gataḥ // Ram_2,69.15 //	hantu pAdena gAm suptAm yasya AryaH anumate gataH // Ram_2,69.15 //
   kārayitvā mahat karma bhartā bhṛtyam anarthakam /	kArayitvA mahat karma BartA BRtyam anarTakam /
   adharmo yo 'sya so 'syās tu yasyāryo 'numate gataḥ // Ram_2,69.16 //	aDarmaH yaH asya saH asyAH tu yasya AryaH anumate gataH // Ram_2,69.16 //
   paripālayamānasya rājño bhūtāni putravat /	paripAlayamAnasya rAjQaH BUtAni putra vat /
   tatas tu druhyatāṃ pāpaṃ yasyāryo 'numate gataḥ // Ram_2,69.17 //	tatas tu druhyatAm pApam yasya AryaH anumate gataH // Ram_2,69.17 //
   baliṣaḍbhāgam uddhṛtya nṛpasyārakṣataḥ prajāḥ /	bali zaz BAgam udDRtya nRpasya arakzataH prajAH /
   adharmo yo 'sya so 'syāstu yasyāryo 'numate gataḥ // Ram_2,69.18 //	aDarmaH yaH asya saH asya astu yasya AryaH anumate gataH // Ram_2,69.18 //
   saṃśrutya ca tapasvibhyaḥ sattre vai yajñadakṣiṇām /	saMSrutya ca tapasviByaH sattre vE yajQa dakziNAm /
   tāṃ vipralapatāṃ pāpaṃ yasyāryo 'numate gataḥ // Ram_2,69.19 //	tAm vipralapatAm pApam yasya AryaH anumate gataH // Ram_2,69.19 //
   hastyaśvarathasambādhe yuddhe śastrasamākule /	hasti aSva raTa sambADe yudDe Sastra samAkule /
   mā sma kārṣīt satāṃ dharmaṃ yasyāryo 'numate gataḥ // Ram_2,69.20 //	mA sma kArzIt satAm Darmam yasya AryaH anumate gataH // Ram_2,69.20 //
   upadiṣṭaṃ susūkṣmārthaṃ śāstraṃ yatnena dhīmatā /	upadizwam su sUkzma arTam SAstram yatnena DImatA /
   sa nāśayatu duṣṭātmā yasyāryo 'numate gataḥ // Ram_2,69.21 //	sa nASayatu duzwa AtmA yasya AryaH anumate gataH // Ram_2,69.21 //
   pāyasaṃ kṛsaraṃ chāgaṃ vṛthā so 'śnātu nirghṛṇaḥ /	pAyasam kRsaram CAgam vRTA saH aSnAtu nirGRNaH /
   gurūṃś cāpy avajānātu yasyāryo 'numate gataḥ // Ram_2,69.22 //	gurUn ca api avajAnAtu yasya AryaH anumate gataH // Ram_2,69.22 //
   putrair dāraiś ca bhṛtyaiś ca svagṛhe parivāritaḥ /	putrEH dArEH ca BRtyEH ca sva gRhe parivAritaH /
   sa eko mṛṣṭam aśnātu yasyāryo 'numate gataḥ // Ram_2,69.23 //	saH ekaH mRzwam aSnAtu yasya AryaH anumate gataH // Ram_2,69.23 //
   rājastrībālavṛddhānāṃ vadhe yat pāpam ucyate /	rAja strI bAla vRdDAnAm vaDe yat pApam ucyate /
   bhṛtyatyāge ca yat pāpaṃ tat pāpaṃ pratipadyatām // Ram_2,69.24 //	BRtya tyAge ca yat pApam tat pApam pratipadyatAm // Ram_2,69.24 //
   ubhe saṃdhye śayānasya yat pāpaṃ parikalpyate /	uBe saMDye SayAnasya yat pApam parikalpyate /
   tac ca pāpaṃ bhavet tasya yasyāryo 'numate gataḥ // Ram_2,69.25 //	tat ca pApam Bavet tasya yasya AryaH anumate gataH // Ram_2,69.25 //
   yad agnidāyake pāpaṃ yat pāpaṃ gurutalpage /	yat agni dAyake pApam yat pApam guru talpa ge /
   mitradrohe ca yat pāpaṃ tat pāpaṃ pratipadyatām // Ram_2,69.26 //	mitra drohe ca yat pApam tat pApam pratipadyatAm // Ram_2,69.26 //
   devatānāṃ pitṝṇāṃ ca mātāpitros tathaiva ca /	devatAnAm pitLNAm ca mAtA pitroH taTA eva ca /
   mā sma kārṣīt sa śuśrūṣāṃ yasyāryo 'numate gataḥ // Ram_2,69.27 //	mA sma kArzIt sa SuSrUzAm yasya AryaH anumate gataH // Ram_2,69.27 //
   satāṃ lokāt satāṃ kīrtyāḥ sajjuṣṭāt karmaṇas tathā /	satAm lokAt satAm kIrtyAH sat juzwAt karmaNaH taTA /
   bhraśyatu kṣipram adyaiva yasyāryo 'numate gataḥ // Ram_2,69.28 //	BraSyatu kzipram adya eva yasya AryaH anumate gataH // Ram_2,69.28 //
   vihīnāṃ patiputrābhyāṃ kausalyāṃ pārthivātmajaḥ /	vihInAm pati putrAByAm kOsalyAm pArTiva AtmajaH /
   evam āśvāsayann eva duḥkhārto nipapāta ha // Ram_2,69.29 //	evam ASvAsayan eva duHKa ArtaH nipapAta ha // Ram_2,69.29 //
   tathā tu śapathaiḥ kaṣṭaiḥ śapamānam acetanam /	taTA tu SapaTEH kazwEH SapamAnam acetanam /
   bharataṃ śokasaṃtaptaṃ kausalyā vākyam abravīt // Ram_2,69.30 //	Baratam Soka saMtaptam kOsalyA vAkyam abravIt // Ram_2,69.30 //
   mama duḥkham idaṃ putra bhūyaḥ samupajāyate /	mama duHKam idam putra BUyas samupajAyate /
   śapathaiḥ śapamāno hi prāṇān uparuṇatsi me // Ram_2,69.31 //	SapaTEH SapamAnaH hi prANAn uparuNatsi me // Ram_2,69.31 //
   diṣṭyā na calito dharmād ātmā te sahalakṣmaṇaḥ /	dizwyA na calitaH DarmAt AtmA te sahalakzmaNaH /
   vatsa satyapratijño me satāṃ lokān avāpsyasi // Ram_2,69.32 //	vatsa satya pratijQaH me satAm lokAn avApsyasi // Ram_2,69.32 //
   evaṃ vilapamānasya duḥkhārtasya mahātmanaḥ /	evam vilapamAnasya duHKa Artasya mahAtmanaH /
   mohāc ca śokasaṃrodhād babhūva lulitaṃ manaḥ // Ram_2,69.33 //	mohAt ca Soka saMroDAt baBUva lulitam manaH // Ram_2,69.33 //
   lālapyamānasya vicetanasya pranaṣṭabuddheḥ patitasya bhūmau /	lAlapyamAnasya vicetanasya pranazwa budDeH patitasya BUmO /
   muhur muhur niḥśvasataś ca dīrghaṃ sā tasya śokena jagāma rātriḥ //	muhur muhur niHSvasataH ca dIrGam sA tasya Sokena jagAma rAtriH //
   Ram_2,69.34 //	Ram_2,69.34 //
   tam evaṃ śokasaṃtaptaṃ bharataṃ kekayīsutam /	tam evam Soka saMtaptam Baratam kekayI sutam /
   uvāca vadatāṃ śreṣṭho vasiṣṭhaḥ śreṣṭhavāg ṛṣiḥ // Ram_2,70.1 //	uvAca vadatAm SrezWaH vasizWaH SrezWa vAc RziH // Ram_2,70.1 //
   alaṃ śokena bhadraṃ te rājaputra mahāyaśaḥ /	alam Sokena Badram te rAja putra mahA yaSaH /
   prāptakālaṃ narapateḥ kuru saṃyānam uttaram // Ram_2,70.2 //	prApta kAlam narapateH kuru saMyAnam uttaram // Ram_2,70.2 //
   vasiṣṭhasya vacaḥ śrutvā bharato dhāraṇāṃ gataḥ /	vasizWasya vacaH SrutvA BarataH DAraNAm gataH /
   pretakāryāṇi sarvāṇi kārayāmāsa dharmavit // Ram_2,70.3 //	pretakAryANi sarvANi kArayAmAsa Darma vid // Ram_2,70.3 //
   uddhṛtaṃ tailasaṃkledāt sa tu bhūmau niveśitam /	udDRtam tEla saMkledAt sa tu BUmO niveSitam /
   āpītavarṇavadanaṃ prasuptam iva bhūmipam // Ram_2,70.4 //	ApIta varNa vadanam prasuptam iva BUmipam // Ram_2,70.4 //
   niveśya śayane cāgrye nānāratnapariṣkṛte /	niveSya Sayane ca agrye nAnA ratna parizkRte /
   tato daśarathaṃ putro vilalāpa suduḥkhitaḥ // Ram_2,70.5 //	tatas daSaraTam putraH vilalApa su duHKitaH // Ram_2,70.5 //
   kiṃ te vyavasitaṃ rājan proṣite mayy anāgate /	kim te vyavasitam rAjan prozite mayi anAgate /
   vivāsya rāmaṃ dharmajñaṃ lakṣmaṇaṃ ca mahābalam // Ram_2,70.6 //	vivAsya rAmam Darma jQam lakzmaNam ca mahA balam // Ram_2,70.6 //
   kva yāsyasi mahārāja hitvemaṃ duḥkhitaṃ janam /	kva yAsyasi mahA rAja hitvA imam duHKitam janam /
   hīnaṃ puruṣasiṃhena rāmeṇākliṣṭakarmaṇā // Ram_2,70.7 //	hInam puruza siMhena rAmeNa aklizwa karmaNA // Ram_2,70.7 //
   yogakṣemaṃ tu te rājan ko 'smin kalpayitā pure /	yogakzemam tu te rAjan kaH asmin kalpayitA pure /
   tvayi prayāte svas tāta rāme ca vanam āśrite // Ram_2,70.8 //	tvayi prayAte svar tAta rAme ca vanam ASrite // Ram_2,70.8 //
   vidhavā pṛthivī rājaṃs tvayā hīnā na rājate /	viDavA pRTivI rAjan tvayA hInA na rAjate /
   hīnacandreva rajanī nagarī pratibhāti mām // Ram_2,70.9 //	hIna candrA iva rajanI nagarI pratiBAti mAm // Ram_2,70.9 //
   evaṃ vilapamānaṃ taṃ bharataṃ dīnamānasam /	evam vilapamAnam tam Baratam dIna mAnasam /
   abravīd vacanaṃ bhūyo vasiṣṭhas tu mahān ṛṣiḥ // Ram_2,70.10 //	abravIt vacanam BUyas vasizWaH tu mahAn RziH // Ram_2,70.10 //
   pretakāryāṇi yāny asya kartavyāni viśāṃpateḥ /	pretakAryANi yAni asya kartavyAni viSAMpateH /
   tāny avyagraṃ mahābāho kriyantām avicāritam // Ram_2,70.11 //	tAni avyagram mahA bAho kriyantAm avicAritam // Ram_2,70.11 //
   tatheti bharato vākyaṃ vasiṣṭhasyābhipūjya tat /	taTA iti BarataH vAkyam vasizWasya aBipUjya tat /
   ṛtvikpurohitācāryāṃs tvarayāmāsa sarvaśaḥ // Ram_2,70.12 //	Rtvij purohita AcAryAn tvarayAmAsa sarvaSas // Ram_2,70.12 //
   ye tv agrato narendrasya agnyagārād bahiṣkṛtāḥ /	ye tu agratas narendrasya agni agArAt bahizkRtAH /
   ṛtvigbhir yājakaiś caiva te hriyante yathāvidhi // Ram_2,70.13 //	RtvigBiH yAjakEH ca eva te hriyante yaTAviDi // Ram_2,70.13 //
   śibikāyām athāropya rājānaṃ gatacetanam /	SibikAyAm aTa Aropya rAjAnam gata cetanam /
   bāṣpakaṇṭhā vimanasas tam ūhuḥ paricārakāḥ // Ram_2,70.14 //	bAzpa kaNWAH vimanasaH tam UhuH paricArakAH // Ram_2,70.14 //
   hiraṇyaṃ ca suvarṇaṃ ca vāsāṃsi vividhāni ca /	hiraNyam ca suvarNam ca vAsAMsi viviDAni ca /
   prakiranto janā mārgaṃ nṛpater agrato yayuḥ // Ram_2,70.15 //	prakirantaH janAH mArgam nRpateH agratas yayuH // Ram_2,70.15 //
   candanāguruniryāsān saralaṃ padmakaṃ tathā /	candana aguru niryAsAn saralam padmakam taTA /
   devadārūṇi cāhṛtya citāṃ cakrus tathāpare // Ram_2,70.16 //	devadArUNi ca AhRtya citAm cakruH taTA apare // Ram_2,70.16 //
   gandhān uccāvacāṃś cānyāṃs tatra dattvātha bhūmipam /	ganDAn uccAvacAn ca anyAn tatra dattvA aTa BUmipam /
   tataḥ saṃveśayāmāsuś citāmadhye tam ṛtvijaḥ // Ram_2,70.17 //	tatas saMveSayAmAsuH citA maDye tam RtvijaH // Ram_2,70.17 //
   tathā hutāśanaṃ hutvā jepus tasya tadartvijaḥ /	taTA hutASanam hutvA jepuH tasya tad A RtvijaH /
   jaguś ca te yathāśāstraṃ tatra sāmāni sāmagāḥ // Ram_2,70.18 //	jaguH ca te yaTASAstram tatra sAmAni sAmagAH // Ram_2,70.18 //
   śibikābhiś ca yānaiś ca yathārhaṃ tasya yoṣitaḥ /	SibikABiH ca yAnEH ca yaTArham tasya yozitaH /
   nagarān niryayus tatra vṛddhaiḥ parivṛtās tadā // Ram_2,70.19 //	nagarAn niryayuH tatra vRdDEH parivRtAH tadA // Ram_2,70.19 //
   prasavyaṃ cāpi taṃ cakrur ṛtvijo 'gnicitaṃ nṛpam /	prasavyam ca api tam cakruH RtvijaH agni citam nRpam /
   striyaś ca śokasaṃtaptāḥ kausalyāpramukhās tadā // Ram_2,70.20 //	striyaH ca Soka saMtaptAH kOsalyA pramuKAH tadA // Ram_2,70.20 //
   krauñcīnām iva nārīṇāṃ ninādas tatra śuśruve /	krOQcInAm iva nArINAm ninAdaH tatra SuSruve /
   ārtānāṃ karuṇaṃ kāle krośantīnāṃ sahasraśaḥ // Ram_2,70.21 //	ArtAnAm karuNam kAle kroSantInAm sahasraSas // Ram_2,70.21 //
   tato rudantyo vivaśā vilapya ca punaḥ punaḥ /	tatas rudantyaH vivaSA vilapya ca punar punar /
   yānebhyaḥ sarayūtīram avaterur varāṅganāḥ // Ram_2,70.22 //	yAneByaH sarayU tIram avateruH vara aFganAH // Ram_2,70.22 //
   kṛtodakaṃ te bharatena sārdhaṃ nṛpāṅganā mantripurohitāś ca /	kRta udakam te Baratena sArDam nRpa aFganAH mantri purohitAH ca /
   puraṃ praviśyāśruparītanetrā bhūmau daśāhaṃ vyanayanta duḥkham //	puram praviSya aSru parIta netrAH BUmO daSa aham vyanayanta duHKam //
   Ram_2,70.23 //	Ram_2,70.23 //
   tato daśāhe 'tigate kṛtaśauco nṛpātmajaḥ /	tatas daSa ahe atigate kRta SOcaH nRpa AtmajaH /
   dvādaśe 'hani samprāpte śrāddhakarmāṇy akārayat // Ram_2,71.1 //	dvAdaSe ahani samprApte SrAdDa karmANi akArayat // Ram_2,71.1 //
   brāhmaṇebhyo dadau ratnaṃ dhanam annaṃ ca puṣkalam /	brAhmaNeByaH dadO ratnam Danam annam ca puzkalam /
   bāstikaṃ bahuśuklaṃ ca gāś cāpi śataśas tathā // Ram_2,71.2 //	bAstikam bahu Suklam ca gAH ca api SataSas taTA // Ram_2,71.2 //
   dāsīdāsaṃ ca yānaṃ ca veśmāni sumahānti ca /	dAsI dAsam ca yAnam ca veSmAni su mahAnti ca /
   brāhmaṇebhyo dadau putro rājñas tasyaurdhvadaihikam // Ram_2,71.3 //	brAhmaNeByaH dadO putraH rAjQaH tasya OrDvadEhikam // Ram_2,71.3 //
   tataḥ prabhātasamaye divase 'tha trayodaśe /	tatas praBAta samaye divase aTa trayodaSe /
   vilalāpa mahābāhur bharataḥ śokamūrchitaḥ // Ram_2,71.4 //	vilalApa mahA bAhuH BarataH Soka mUrCitaH // Ram_2,71.4 //
   śabdāpihitakaṇṭhaś ca śodhanārtham upāgataḥ /	Sabda apihita kaNWaH ca SoDana arTam upAgataH /
   citāmūle pitur vākyam idam āha suduḥkhitaḥ // Ram_2,71.5 //	citA mUle pituH vAkyam idam Aha su duHKitaH // Ram_2,71.5 //
   tāta yasmin nisṛṣṭo 'haṃ tvayā bhrātari rāghave /	tAta yasmin nisRzwaH aham tvayA BrAtari rAGave /
   tasmin vanaṃ pravrajite śūnye tyakto 'smy ahaṃ tvayā // Ram_2,71.6 //	tasmin vanam pravrajite SUnye tyaktaH asmi aham tvayA // Ram_2,71.6 //
   yathāgatir anāthāyāḥ putraḥ pravrājito vanam /	yaTAgatiH anATAyAH putraH pravrAjitaH vanam /
   tām ambāṃ tāta kausalyāṃ tyaktvā tvaṃ kva gato nṛpa // Ram_2,71.7 //	tAm ambAm tAta kOsalyAm tyaktvA tvam kva gataH nRpa // Ram_2,71.7 //
   dṛṣṭvā bhasmāruṇaṃ tac ca dagdhāsthisthānamaṇḍalam /	dRzwvA Basma aruNam tat ca dagDa asTi sTAna maNxalam /
   pituḥ śarīranirvāṇaṃ niṣṭanan viṣasāda ha // Ram_2,71.8 //	pituH SarIra nirvANam nizwanan vizasAda ha // Ram_2,71.8 //
   sa tu dṛṣṭvā rudan dīnaḥ papāta dharaṇītale /	sa tu dRzwvA rudan dInaH papAta DaraNI tale /
   utthāpyamānaḥ śakrasya yantradhvaja iva cyutaḥ // Ram_2,71.9 //	utTApyamAnaH Sakrasya yantra DvajaH iva cyutaH // Ram_2,71.9 //
   abhipetus tataḥ sarve tasyāmātyāḥ śucivratam /	aBipetuH tatas sarve tasya amAtyAH Suci vratam /
   antakāle nipatitaṃ yayātim ṛṣayo yathā // Ram_2,71.10 //	antakAle nipatitam yayAtim RzayaH yaTA // Ram_2,71.10 //
   śatrughnaś cāpi bharataṃ dṛṣṭvā śokapariplutam /	SatruGnaH ca api Baratam dRzwvA Soka pariplutam /
   visaṃjño nyapatad bhūmau bhūmipālam anusmaran // Ram_2,71.11 //	visaMjQaH nyapatat BUmO BUmipAlam anusmaran // Ram_2,71.11 //
   unmatta iva niścetā vilalāpa suduḥkhitaḥ /	unmattaH iva niScetA vilalApa su duHKitaH /
   smṛtvā pitur guṇāṅgāni tāni tāni tadā tadā // Ram_2,71.12 //	smRtvA pituH guNa aFgAni tAni tAni tadA tadA // Ram_2,71.12 //
   mantharāprabhavas tīvraḥ kaikeyīgrāhasaṃkulaḥ /	manTarA praBavaH tIvraH kEkeyI grAha saMkulaH /
   varadānamayo 'kṣobhyo 'majjayac chokasāgaraḥ // Ram_2,71.13 //	vara dAna mayaH akzoByaH amajjayat Soka sAgaraH // Ram_2,71.13 //
   sukumāraṃ ca bālaṃ ca satataṃ lālitaṃ tvayā /	sukumAram ca bAlam ca satatam lAlitam tvayA /
   kva tāta bharataṃ hitvā vilapantaṃ gato bhavān // Ram_2,71.14 //	kva tAta Baratam hitvA vilapantam gataH BavAn // Ram_2,71.14 //
   nanu bhojyeṣu pāneṣu vastreṣv ābharaṇeṣu ca /	nanu Bojyezu pAnezu vastrezu ABaraNezu ca /
   pravārayasi naḥ sarvāṃs tan naḥ ko 'dya kariṣyati // Ram_2,71.15 //	pravArayasi naH sarvAn tat naH kaH adya karizyati // Ram_2,71.15 //
   avadāraṇakāle tu pṛthivī nāvadīryate /	avadAraNa kAle tu pRTivI na avadIryate /
   vihīnā yā tvayā rājñā dharmajñena mahātmanā // Ram_2,71.16 //	vihInA yA tvayA rAjQA Darma jQena mahAtmanA // Ram_2,71.16 //
   pitari svargam āpanne rāme cāraṇyam āśrite /	pitari svargam Apanne rAme ca araNyam ASrite /
   kiṃ me jīvitasāmarthyaṃ pravekṣyāmi hutāśanam // Ram_2,71.17 //	kim me jIvita sAmarTyam pravekzyAmi hutASanam // Ram_2,71.17 //
   hīno bhrātrā ca pitrā ca śūnyām ikṣvākupālitām /	hInaH BrAtrA ca pitrA ca SUnyAm ikzvAku pAlitAm /
   ayodhyāṃ na pravekṣyāmi pravekṣyāmi tapovanam // Ram_2,71.18 //	ayoDyAm na pravekzyAmi pravekzyAmi tapaH vanam // Ram_2,71.18 //
   tayor vilapitaṃ śrutvā vyasanaṃ cānvavekṣya tat /	tayoH vilapitam SrutvA vyasanam ca anvavekzya tat /
   bhṛśam ārtatarā bhūyaḥ sarva evānugāminaḥ // Ram_2,71.19 //	BRSam ArtatarA BUyas sarve eva anugAminaH // Ram_2,71.19 //
   tato viṣaṇṇau śrāntau ca śatrughnabharatāv ubhau /	tatas vizaNNO SrAntO ca SatruGna BaratO uBO /
   dharaṇyāṃ saṃvyaceṣṭetāṃ bhagnaśṛṅgāv ivarṣabhau // Ram_2,71.20 //	DaraNyAm saMvyacezwetAm Bagna SRFgO iva RzaBO // Ram_2,71.20 //
   tataḥ prakṛtimān vaidyaḥ pitur eṣāṃ purohitaḥ /	tatas prakRtimAn vEdyaH pituH ezAm purohitaH /
   vasiṣṭho bharataṃ vākyam utthāpya tam uvāca ha // Ram_2,71.21 //	vasizWaH Baratam vAkyam utTApya tam uvAca ha // Ram_2,71.21 //
   trīṇi dvaṃdvāni bhūteṣu pravṛttāny aviśeṣataḥ /	trINi dvaMdvAni BUtezu pravRttAni aviSezatas /
   teṣu cāparihāryeṣu naivaṃ bhavitum arhati // Ram_2,71.22 //	tezu ca aparihAryezu na evam Bavitum arhati // Ram_2,71.22 //
   sumantraś cāpi śatrughnam utthāpyābhiprasādya ca /	sumantraH ca api SatruGnam utTApya aBiprasAdya ca /
   śrāvayāmāsa tattvajñaḥ sarvabhūtabhavābhavau // Ram_2,71.23 //	SrAvayAmAsa tattva jQaH sarva BUta Bava aBavO // Ram_2,71.23 //
   utthitau tau naravyāghrau prakāśete yaśasvinau /	utTitO tO nara vyAGrO prakASete yaSasvinO /
   varṣātapapariklinnau pṛthag indradhvajāv iva // Ram_2,71.24 //	varza Atapa pariklinnO pRTak indra DvajO iva // Ram_2,71.24 //
   aśrūṇi parimṛdnantau raktākṣau dīnabhāṣiṇau /	aSrUNi parimRdnantO rakta akzO dIna BAziNO /
   amātyās tvarayanti sma tanayau cāparāḥ kriyāḥ // Ram_2,71.25 //	amAtyAH tvarayanti sma tanayO ca aparAH kriyAH // Ram_2,71.25 //
   atra yātrāṃ samīhantaṃ śatrughno lakṣmaṇānujaḥ /	atra yAtrAm samIhantam SatruGnaH lakzmaNa anujaH /
   bharataṃ śokasaṃtaptam idaṃ vacanam abravīt // Ram_2,72.1 //	Baratam Soka saMtaptam idam vacanam abravIt // Ram_2,72.1 //
   gatir yaḥ sarvabhūtānāṃ duḥkhe kiṃ punar ātmanaḥ /	gatiH yaH sarva BUtAnAm duHKe kim punar AtmanaH /
   sa rāmaḥ sattvasampannaḥ striyā pravrājito vanam // Ram_2,72.2 //	sa rAmaH sattva sampannaH striyA pravrAjitaH vanam // Ram_2,72.2 //
   balavān vīryasampanno lakṣmaṇo nāma yo 'py asau /	balavAn vIrya sampannaH lakzmaNaH nAma yaH api asO /
   kiṃ na mocayate rāmaṃ kṛtvāpi pitṛnigraham // Ram_2,72.3 //	kim na mocayate rAmam kRtvA api pitR nigraham // Ram_2,72.3 //
   pūrvam eva tu nigrāhyaḥ samavekṣya nayānayau /	pUrvam eva tu nigrAhyaH samavekzya naya AnayO /
   utpathaṃ yaḥ samārūḍho nāryā rājā vaśaṃ gataḥ // Ram_2,72.4 //	utpaTam yaH samArUXaH nAryAH rAjA vaSam gataH // Ram_2,72.4 //
   iti sambhāṣamāṇe tu śatrughne lakṣmaṇānuje /	iti samBAzamANe tu SatruGne lakzmaNa anuje /
   prāgdvāre 'bhūt tadā kubjā sarvābharaṇabhūṣitā // Ram_2,72.5 //	prAc dvAre aBUt tadA kubjA sarva ABaraNa BUzitAH // Ram_2,72.5 //
   liptā candanasāreṇa rājavastrāṇi bibhratī /	liptA candana sAreNa rAja vastrANi biBratI /
   mekhalādāmabhiś citrai rajjubaddheva vānarī // Ram_2,72.6 //	meKalA dAmaBiH citrEH rajju badDA iva vAnarI // Ram_2,72.6 //
   tāṃ samīkṣya tadā dvāḥstho bhṛśaṃ pāpasya kāriṇīm /	tAm samIkzya tadA dvAHsTaH BRSam pApasya kAriNIm /
   gṛhītvākaruṇāṃ kubjāṃ śatrughnāya nyavedayat // Ram_2,72.7 //	gRhItvA akaruNAm kubjAm SatruGnAya nyavedayat // Ram_2,72.7 //
   yasyāḥ kṛte vane rāmo nyastadehaś ca vaḥ pitā /	yasyAH kRte vane rAmaH nyasta dehaH ca vaH pitA /
   seyaṃ pāpā nṛśaṃsā ca tasyāḥ kuru yathāmati // Ram_2,72.8 //	sA iyam pApA nRSaMsA ca tasyAH kuru yaTAmati // Ram_2,72.8 //
   śatrughnaś ca tad ājñāya vacanaṃ bhṛśaduḥkhitaḥ /	SatruGnaH ca tat AjQAya vacanam BRSa duHKitaH /
   antaḥpuracarān sarvān ity uvāca dhṛtavrataḥ // Ram_2,72.9 //	antaHpura carAn sarvAn iti uvAca DRta vrataH // Ram_2,72.9 //
   tīvram utpāditaṃ duḥkhaṃ bhrātṝṇāṃ me tathā pituḥ /	tIvram utpAditam duHKam BrAtLNAm me taTA pituH /
   yayā seyaṃ nṛśaṃsasya karmaṇaḥ phalam aśnutām // Ram_2,72.10 //	yayA sA iyam nRSaMsasya karmaNaH Palam aSnutAm // Ram_2,72.10 //
   evam uktā ca tenāśu sakhījanasamāvṛtā /	evam uktA ca tena ASu saKI jana samAvRtA /
   gṛhītā balavat kubjā sā tadgṛham anādayat // Ram_2,72.11 //	gRhItA balavat kubjA sA tad gRham anAdayat // Ram_2,72.11 //
   tataḥ subhṛśasaṃtaptas tasyāḥ sarvaḥ sakhījanaḥ /	tatas su BRSa saMtaptaH tasyAH sarvaH saKI janaH /
   kruddham ājñāya śatrughnaṃ vyapalāyata sarvaśaḥ // Ram_2,72.12 //	krudDam AjQAya SatruGnam vyapalAyata sarvaSas // Ram_2,72.12 //
   amantrayata kṛtsnaś ca tasyāḥ sarvasakhījanaḥ /	amantrayata kRtsnaH ca tasyAH sarva saKI janaH /
   yathāyaṃ samupakrānto niḥśeṣaṃ naḥ kariṣyati // Ram_2,72.13 //	yaTA ayam samupakrAntaH niHSezam naH karizyati // Ram_2,72.13 //
   sānukrośāṃ vadānyāṃ ca dharmajñāṃ ca yaśasvinīm /	sa anukroSAm vadAnyAm ca Darma jQAm ca yaSasvinIm /
   kausalyāṃ śaraṇaṃ yāmaḥ sā hi no 'stu dhruvā gatiḥ // Ram_2,72.14 //	kOsalyAm SaraNam yAmaH sA hi naH astu DruvA gatiH // Ram_2,72.14 //
   sa ca roṣeṇa tāmrākṣaḥ śatrughnaḥ śatrutāpanaḥ /	sa ca rozeNa tAmra akzaH SatruGnaH Satru tApanaH /
   vicakarṣa tadā kubjāṃ krośantīṃ pṛthivītale // Ram_2,72.15 //	vicakarza tadA kubjAm kroSantIm pRTivI tale // Ram_2,72.15 //
   tasyā hy ākṛṣyamāṇāyā mantharāyās tatas tataḥ /	tasyAH hi AkRzyamANAyAH manTarAyAH tatas tatas /
   citraṃ bahuvidhaṃ bhāṇḍaṃ pṛthivyāṃ tad vyaśīryata // Ram_2,72.16 //	citram bahuviDam BANxam pRTivyAm tat vyaSIryata // Ram_2,72.16 //
   tena bhāṇḍena saṃkīrṇaṃ śrīmadrājaniveśanam /	tena BANxena saMkIrNam SrImat rAja niveSanam /
   aśobhata tadā bhūyaḥ śāradaṃ gaganaṃ yathā // Ram_2,72.17 //	aSoBata tadA BUyas SAradam gaganam yaTA // Ram_2,72.17 //
   sa balī balavat krodhād gṛhītvā puruṣarṣabhaḥ /	sa balI balavat kroDAt gRhItvA puruza RzaBaH /
   kaikeyīm abhinirbhartsya babhāṣe paruṣaṃ vacaḥ // Ram_2,72.18 //	kEkeyIm aBinirBartsya baBAze paruzam vacaH // Ram_2,72.18 //
   tair vākyaiḥ paruṣair duḥkhaiḥ kaikeyī bhṛśaduḥkhitā /	tEH vAkyEH paruzEH duHKEH kEkeyI BRSa duHKitAH /
   śatrughnabhayasaṃtrastā putraṃ śaraṇam āgatā // Ram_2,72.19 //	SatruGna Baya saMtrastA putram SaraNam AgatAH // Ram_2,72.19 //
   tāṃ prekṣya bharataḥ kruddhaṃ śatrughnam idam abravīt /	tAm prekzya BarataH krudDam SatruGnam idam abravIt /
   avadhyāḥ sarvabhūtānāṃ pramadāḥ kṣamyatām iti // Ram_2,72.20 //	avaDyAH sarva BUtAnAm pramadAH kzamyatAm iti // Ram_2,72.20 //
   hanyām aham imāṃ pāpāṃ kaikeyīṃ duṣṭacāriṇīm /	hanyAm aham imAm pApAm kEkeyIm duzwa cAriNIm /
   yadi māṃ dhārmiko rāmo nāsūyen mātṛghātakam // Ram_2,72.21 //	yadi mAm DArmikaH rAmaH na asUyet mAtR GAtakam // Ram_2,72.21 //
   imām api hatāṃ kubjāṃ yadi jānāti rāghavaḥ /	imAm api hatAm kubjAm yadi jAnAti rAGavaH /
   tvāṃ ca māṃ caiva dharmātmā nābhibhāṣiṣyate dhruvam // Ram_2,72.22 //	tvAm ca mAm ca eva Darma AtmA na aBiBAzizyate Druvam // Ram_2,72.22 //
   bharatasya vacaḥ śrutvā śatrughno lakṣmaṇānujaḥ /	Baratasya vacaH SrutvA SatruGnaH lakzmaNa anujaH /
   nyavartata tato roṣāt tāṃ mumoca ca mantharām // Ram_2,72.23 //	nyavartata tatas rozAt tAm mumoca ca manTarAm // Ram_2,72.23 //
   sā pādamūle kaikeyyā mantharā nipapāta ha /	sA pAda mUle kEkeyyA manTarA nipapAta ha /
   niḥśvasantī suduḥkhārtā kṛpaṇaṃ vilalāpa ca // Ram_2,72.24 //	niHSvasantI su duHKa ArtA kRpaNam vilalApa ca // Ram_2,72.24 //
   śatrughnavikṣepavimūḍhasaṃjñāṃ samīkṣya kubjāṃ bharatasya mātā /	SatruGna vikzepa vimUXa saMjQAm samIkzya kubjAm Baratasya mAtA /
   śanaiḥ samāśvāsayad ārtarūpāṃ krauñcīṃ vilagnām iva vīkṣamāṇām //	SanEs samASvAsayat Arta rUpAm krOQcIm vilagnAm iva vIkzamANAm //
   Ram_2,72.25 //	Ram_2,72.25 //
   tataḥ prabhātasamaye divase 'tha caturdaśe /	tatas praBAta samaye divase aTa caturdaSe /
   sametya rājakartāro bharataṃ vākyam abruvan // Ram_2,73.1 //	sametya rAja kartAraH Baratam vAkyam abruvan // Ram_2,73.1 //
   gato daśarathaḥ svargaṃ yo no gurutaro guruḥ /	gataH daSaraTaH svargam yaH naH gurutaraH guruH /
   rāmaṃ pravrājya vai jyeṣṭhaṃ lakṣmaṇaṃ ca mahābalam // Ram_2,73.2 //	rAmam pravrAjya vE jyezWam lakzmaNam ca mahA balam // Ram_2,73.2 //
   tvam adya bhava no rājā rājaputra mahāyaśaḥ /	tvam adya Bava naH rAjA rAja putra mahA yaSaH /
   saṃgatyā nāparādhnoti rājyam etad anāyakam // Ram_2,73.3 //	saMgatyA na aparADnoti rAjyam etat anAyakam // Ram_2,73.3 //
   ābhiṣecanikaṃ sarvam idam ādāya rāghava /	ABizecanikam sarvam idam AdAya rAGava /
   pratīkṣate tvāṃ svajanaḥ śreṇayaś ca nṛpātmaja // Ram_2,73.4 //	pratIkzate tvAm sva janaH SreNayaH ca nRpa AtmajaH // Ram_2,73.4 //
   rājyaṃ gṛhāṇa bharata pitṛpaitāmahaṃ mahat /	rAjyam gRhANa Barata pitRpEtAmaham mahat /
   abhiṣecaya cātmānaṃ pāhi cāsmān nararṣabha // Ram_2,73.5 //	aBizecaya ca AtmAnam pAhi ca asmAn nara RzaBaH // Ram_2,73.5 //
   ābhiṣecanikaṃ bhāṇḍaṃ kṛtvā sarvaṃ pradakṣiṇam /	ABizecanikam BANxam kRtvA sarvam pradakziNam /
   bharatas taṃ janaṃ sarvaṃ pratyuvāca dhṛtavrataḥ // Ram_2,73.6 //	BarataH tam janam sarvam pratyuvAca DRta vrataH // Ram_2,73.6 //
   jyeṣṭhasya rājatā nityam ucitā hi kulasya naḥ /	jyezWasya rAjatA nityam ucitAH hi kulasya naH /
   naivaṃ bhavanto māṃ vaktum arhanti kuśalā janāḥ // Ram_2,73.7 //	na evam BavantaH mAm vaktum arhanti kuSalAH janAH // Ram_2,73.7 //
   rāmaḥ pūrvo hi no bhrātā bhaviṣyati mahīpatiḥ /	rAmaH pUrvaH hi naH BrAtA Bavizyati mahIpatiH /
   ahaṃ tv araṇye vatsyāmi varṣāṇi nava pañca ca // Ram_2,73.8 //	aham tu araNye vatsyAmi varzANi nava paQca ca // Ram_2,73.8 //
   yujyatāṃ mahatī senā caturaṅgamahābalā /	yujyatAm mahatI senA caturaFga mahA balA /
   ānayiṣyāmy ahaṃ jyeṣṭhaṃ bhrātaraṃ rāghavaṃ vanāt // Ram_2,73.9 //	AnayizyAmi aham jyezWam BrAtaram rAGavam vanAt // Ram_2,73.9 //
   ābhiṣecanikaṃ caiva sarvam etad upaskṛtam /	ABizecanikam ca eva sarvam etat upaskRtam /
   puraskṛtya gamiṣyāmi rāmahetor vanaṃ prati // Ram_2,73.10 //	puraskRtya gamizyAmi rAma hetoH vanam prati // Ram_2,73.10 //
   tatraiva taṃ naravyāghram abhiṣicya puraskṛtam /	tatra eva tam nara vyAGram aBizicya puraskRtam /
   āneṣyāmi tu vai rāmaṃ havyavāham ivādhvarāt // Ram_2,73.11 //	AnezyAmi tu vE rAmam havyavAham iva aDvarAt // Ram_2,73.11 //
   na sakāmāṃ kariṣyāmi svām imāṃ mātṛgandhinīm /	na sa kAmAm karizyAmi svAm imAm mAtR ganDinIm /
   vane vatsyāmy ahaṃ durge rāmo rājā bhaviṣyati // Ram_2,73.12 //	vane vatsyAmi aham durge rAmaH rAjA Bavizyati // Ram_2,73.12 //
   kriyatāṃ śilpibhiḥ panthāḥ samāni viṣamāṇi ca /	kriyatAm SilpiBiH panTAH samAni vizamANi ca /
   rakṣiṇaś cānusaṃyāntu pathi durgavicārakāḥ // Ram_2,73.13 //	rakziNaH ca anusaMyAntu paTi durga vicArakAH // Ram_2,73.13 //
   evaṃ sambhāṣamāṇaṃ taṃ rāmahetor nṛpātmajam /	evam samBAzamANam tam rAma hetoH nRpa Atmajam /
   pratyuvāca janaḥ sarvaḥ śrīmadvākyam anuttamam // Ram_2,73.14 //	pratyuvAca janaH sarvaH SrImat vAkyam anuttamam // Ram_2,73.14 //
   evaṃ te bhāṣamāṇasya padmā śrīr upatiṣṭhatām /	evam te BAzamANasya padmA SrIH upatizWatAm /
   yas tvaṃ jyeṣṭhe nṛpasute pṛthivīṃ dātum icchasi // Ram_2,73.15 //	yaH tvam jyezWe nRpa sute pRTivIm dAtum icCasi // Ram_2,73.15 //
   anuttamaṃ tad vacanaṃ nṛpātmaja prabhāṣitaṃ saṃśravaṇe niśamya ca /	anuttamam tat vacanam nRpa Atmaja praBAzitam saMSravaNe niSamya ca /
   praharṣajās taṃ prati bāṣpabindavo nipetur āryānananetrasambhavāḥ //	praharza jAH tam prati bAzpa bindavaH nipetuH Arya Anana netra samBavAH //
   Ram_2,73.16 //	Ram_2,73.16 //
   ūcus te vacanam idaṃ niśamya hṛṣṭāḥ sāmātyāḥ sapariṣado viyātaśokāḥ /	UcuH te vacanam idam niSamya hRzwAH sa amAtyAH sa parizadaH viyAta SokAH /
   panthānaṃ naravarabhaktimāñ janaś ca vyādiṣṭas tava vacanāc ca śilpivargaḥ	panTAnam nara vara BaktimAn janaH ca vyAdizwaH tava vacanAt ca Silpi vargaH
   // Ram_2,73.17 //	// Ram_2,73.17 //
   atha bhūmipradeśajñāḥ sūtrakarmaviśāradāḥ /	aTa BUmi pradeSa jQAH sUtrakarma viSAradAH /
   svakarmābhiratāḥ śūrāḥ khanakā yantrakās tathā // Ram_2,74.1 //	sva karma aBiratAH SUrAH KanakAH yantrakAH taTA // Ram_2,74.1 //
   karmāntikāḥ sthapatayaḥ puruṣā yantrakovidāḥ /	karmAntikAH sTapatayaH puruzAH yantra kovidAH /
   tathā vardhakayaś caiva mārgiṇo vṛkṣatakṣakāḥ // Ram_2,74.2 //	taTA varDakayaH ca eva mArgiNaH vRkza takzakAH // Ram_2,74.2 //
   kūpakārāḥ sudhākārā vaṃśakarmakṛtas tathā /	kUpa kArAH suDAkArA vaMSa karma kRtaH taTA /
   samarthā ye ca draṣṭāraḥ puratas te pratasthire // Ram_2,74.3 //	samarTAH ye ca drazwAraH puratas te pratasTire // Ram_2,74.3 //
   sa tu harṣāt tam uddeśaṃ janaugho vipulaḥ prayān /	sa tu harzAt tam uddeSam jana oGaH vipulaH prayAn /
   aśobhata mahāvegaḥ sāgarasyeva parvaṇi // Ram_2,74.4 //	aSoBata mahA vegaH sAgarasya iva parvaNi // Ram_2,74.4 //
   te svavāraṃ samāsthāya vartmakarmāṇi kovidāḥ /	te sva vAram samAsTAya vartma karmANi kovidAH /
   karaṇair vividhopetaiḥ purastāt sampratasthire // Ram_2,74.5 //	karaNEH viviDa upetEH purastAt sampratasTire // Ram_2,74.5 //
   latāvallīś ca gulmāṃś ca sthāṇūn aśmana eva ca /	latA vallIH ca gulmAn ca sTANUn aSmanaH eva ca /
   janās te cakrire mārgaṃ chindanto vividhān drumān // Ram_2,74.6 //	janAH te cakrire mArgam CindantaH viviDAn drumAn // Ram_2,74.6 //
   avṛkṣeṣu ca deśeṣu kecid vṛkṣān aropayan /	avRkzezu ca deSezu kecid vRkzAn aropayan /
   kecit kuṭhāraiṣ ṭaṅkaiś ca dātraiś chindan kvacit kvacit // Ram_2,74.7 //	kecid kuWArEH waFkEH ca dAtrEH Cindan kvacid kvacid // Ram_2,74.7 //
   apare vīraṇastambān balino balavattarāḥ /	apare vIraNa stambAn balinaH balavattarAH /
   vidhamanti sma durgāṇi sthalāni ca tatas tataḥ // Ram_2,74.8 //	viDamanti sma durgANi sTalAni ca tatas tatas // Ram_2,74.8 //
   apare 'pūrayan kūpān pāṃsubhiḥ śvabhram āyatam /	apare apUrayan kUpAn pAMsuBiH SvaBram Ayatam /
   nimnabhāgāṃs tathā kecit samāṃś cakruḥ samantataḥ // Ram_2,74.9 //	nimna BAgAn taTA kecid samAn cakruH samantataH // Ram_2,74.9 //
   babandhur bandhanīyāṃś ca kṣodyān saṃcukṣudus tadā /	babanDuH banDanIyAn ca kzodyAn saMcukzuduH tadA /
   bibhidur bhedanīyāṃś ca tāṃs tān deśān narās tadā // Ram_2,74.10 //	biBiduH BedanIyAn ca tAn tAn deSAn narAH tadA // Ram_2,74.10 //
   acireṇaiva kālena parivāhān bahūdakān /	acireNa eva kAlena parivAhAn bahu udakAn /
   cakrur bahuvidhākārān sāgarapratimān bahūn /	cakruH bahuviDa AkArAn sAgara pratimAn bahUn /
   udapānān bahuvidhān vedikāparimaṇḍitān // Ram_2,74.11 //	udapAnAn bahuviDAn vedikA parimaNxitAn // Ram_2,74.11 //
   sa sudhākuṭṭimatalaḥ prapuṣpitamahīruhaḥ /	sa suDA kuwwima talaH prapuzpita mahIruhaH /
   mattodghuṣṭadvijagaṇaḥ patākābhir alaṃkṛtaḥ // Ram_2,74.12 //	matta udGuzwa dvija gaNaH patAkABiH alaMkRtaH // Ram_2,74.12 //
   candanodakasaṃsikto nānākusumabhūṣitaḥ /	candana udaka saMsiktaH nAnA kusuma BUzitaH /
   bahv aśobhata senāyāḥ panthāḥ svargapathopamaḥ // Ram_2,74.13 //	bahu aSoBata senAyAH panTAH svarga paTa upamaH // Ram_2,74.13 //
   ājñāpyātha yathājñapti yuktās te 'dhikṛtā narāḥ /	AjQApya aTa yaTA ajQapti yuktAH te aDikRtAH narAH /
   ramaṇīyeṣu deśeṣu bahusvāduphaleṣu ca // Ram_2,74.14 //	ramaNIyezu deSezu bahu svAdu Palezu ca // Ram_2,74.14 //
   yo niveśas tv abhipreto bharatasya mahātmanaḥ /	yaH niveSaH tu aBipretaH Baratasya mahAtmanaH /
   bhūyas taṃ śobhayāmāsur bhūṣābhir bhūṣaṇopamam // Ram_2,74.15 //	BUyas tam SoBayAmAsuH BUzABiH BUzaNa upamam // Ram_2,74.15 //
   nakṣatreṣu praśasteṣu muhūrteṣu ca tadvidaḥ /	nakzatrezu praSastezu muhUrtezu ca tad vidaH /
   niveśaṃ sthāpayāmāsur bharatasya mahātmanaḥ // Ram_2,74.16 //	niveSam sTApayAmAsuH Baratasya mahAtmanaH // Ram_2,74.16 //
   bahupāṃsucayāś cāpi parikhāparivāritāḥ /	bahu pAMsu cayAH ca api pariKA parivAritAH /
   tatrendrakīlapratimāḥ pratolīvaraśobhitāḥ // Ram_2,74.17 //	tatra indrakIla pratimAH pratolI vara SoBitAH // Ram_2,74.17 //
   prāsādamālāsaṃyuktāḥ saudhaprākārasaṃvṛtāḥ /	prAsAda mAlA saMyuktAH sODa prAkAra saMvRtAH /
   patākāśobhitāḥ sarve sunirmitamahāpathāḥ // Ram_2,74.18 //	patAkA SoBitAH sarve su nirmita mahApaTAH // Ram_2,74.18 //
   visarpadbhir ivākāśe viṭaṅkāgravimānakaiḥ /	visarpadBiH iva AkASe viwaFka agra vimAnakEH /
   samucchritair niveśās te babhuḥ śakrapuropamāḥ // Ram_2,74.19 //	samucCritEH niveSAH te baBuH Sakra pura upamAH // Ram_2,74.19 //
   jāhnavīṃ tu samāsādya vividhadrumakānanām /	jAhnavIm tu samAsAdya viviDa druma kAnanAm /
   śītalāmalapānīyāṃ mahāmīnasamākulām // Ram_2,74.20 //	SItala amala pAnIyAm mahA mIna samAkulAm // Ram_2,74.20 //
   sacandratārāgaṇamaṇḍitaṃ yathā nabhaḥ kṣapāyām amalaṃ virājate /	sa candra tArA gaNa maNxitam yaTA naBaH kzapAyAm amalam virAjate /
   narendramārgaḥ sa tathā vyarājata krameṇa ramyaḥ śubhaśilpinirmitaḥ //	narendra mArgaH sa taTA vyarAjata krameNa ramyaH SuBa Silpi nirmitaH //
   Ram_2,74.21 //	Ram_2,74.21 //
   tato nāndīmukhīṃ rātriṃ bharataṃ sūtamāgadhāḥ /	tatas nAndImuKIm rAtrim Baratam sUta mAgaDAH /
   tuṣṭuvur vāgviśeṣajñāḥ stavair maṅgalasaṃhitaiḥ // Ram_2,75.1 //	tuzwuvuH vAc viSeza jQAH stavEH maFgala saMhitEH // Ram_2,75.1 //
   suvarṇakoṇābhihataḥ prāṇadad yāmadundubhiḥ /	suvarNa koNa aBihataH prANadat yAmadunduBiH /
   dadhmuḥ śaṅkhāṃś ca śataśo vādyāṃś coccāvacasvarān // Ram_2,75.2 //	daDmuH SaFKAn ca SataSas vAdyAn ca uccAvaca svarAn // Ram_2,75.2 //
   sa tūryaghoṣaḥ sumahān divam āpūrayann iva /	sa tUrya GozaH su mahAn divam ApUrayan iva /
   bharataṃ śokasaṃtaptaṃ bhūyaḥ śokair arandhrayat // Ram_2,75.3 //	Baratam Soka saMtaptam BUyas SokEH aranDrayat // Ram_2,75.3 //
   tataḥ prabuddho bharatas taṃ ghoṣaṃ saṃnivartya ca /	tatas prabudDaH BarataH tam Gozam saMnivartya ca /
   nāhaṃ rājeti cāpy uktvā śatrughnam idam abravīt // Ram_2,75.4 //	na aham rAjA iti ca api uktvA SatruGnam idam abravIt // Ram_2,75.4 //
   paśya śatrughna kaikeyyā lokasyāpakṛtaṃ mahat /	paSya SatruGna kEkeyyAH lokasya apakRtam mahat /
   visṛjya mayi duḥkhāni rājā daśaratho gataḥ // Ram_2,75.5 //	visRjya mayi duHKAni rAjA daSaraTaH gataH // Ram_2,75.5 //
   tasyaiṣā dharmarājasya dharmamūlā mahātmanaḥ /	tasya ezA DarmarAjasya Darma mUlAH mahAtmanaH /
   paribhramati rājaśrīr naur ivākarṇikā jale // Ram_2,75.6 //	pariBramati rAja SrIH nOH iva AkarNikA jale // Ram_2,75.6 //
   ity evaṃ bharataṃ prekṣya vilapantaṃ vicetanam /	iti evam Baratam prekzya vilapantam vicetanam /
   kṛpaṇaṃ ruruduḥ sarvāḥ sasvaraṃ yoṣitas tadā // Ram_2,75.7 //	kRpaNam ruruduH sarvAH sa svaram yozitaH tadA // Ram_2,75.7 //
   tathā tasmin vilapati vasiṣṭho rājadharmavit /	taTA tasmin vilapati vasizWaH rAja Darma vid /
   sabhām ikṣvākunāthasya praviveśa mahāyaśāḥ // Ram_2,75.8 //	saBAm ikzvAku nATasya praviveSa mahA yaSAH // Ram_2,75.8 //
   śātakumbhamayīṃ ramyāṃ maṇiratnasamākulām /	SAtakumBa mayIm ramyAm maNi ratna samAkulAm /
   sudharmām iva dharmātmā sagaṇaḥ pratyapadyata // Ram_2,75.9 //	suDarmAm iva Darma AtmA sa gaNaH pratyapadyata // Ram_2,75.9 //
   sa kāñcanamayaṃ pīṭhaṃ parārdhyāstaraṇāvṛtam /	sa kAQcana mayam pIWam parArDya AstaraNa AvRtam /
   adhyāsta sarvavedajño dūtān anuśaśāsa ca // Ram_2,75.10 //	aDyAsta sarva veda jQaH dUtAn anuSaSAsa ca // Ram_2,75.10 //
   brāhmaṇān kṣatriyān yodhān amātyān gaṇavallabhān /	brAhmaNAn kzatriyAn yoDAn amAtyAn gaNa vallaBAn /
   kṣipram ānayatāvyagrāḥ kṛtyam ātyayikaṃ hi naḥ // Ram_2,75.11 //	kzipram Anayata avyagrAH kRtyam Atyayikam hi naH // Ram_2,75.11 //
   tato halahalāśabdo mahān samudapadyata /	tatas halahalA SabdaH mahAn samudapadyata /
   rathair aśvair gajaiś cāpi janānām upagacchatām // Ram_2,75.12 //	raTEH aSvEH gajEH ca api janAnAm upagacCatAm // Ram_2,75.12 //
   tato bharatam āyāntaṃ śatakratum ivāmarāḥ /	tatas Baratam AyAntam Satakratum iva amarAH /
   pratyanandan prakṛtayo yathā daśarathaṃ tathā // Ram_2,75.13 //	pratyanandan prakRtayaH yaTA daSaraTam taTA // Ram_2,75.13 //
   hrada iva timināgasaṃvṛtaḥ stimitajalo maṇiśaṅkhaśarkaraḥ /	hradaH iva timi nAga saMvRtaH stimita jalaH maNi SaFKa SarkaraH /
   daśarathasutaśobhitā sabhā sadaśaratheva babhau yathā purā // Ram_2,75.14	daSaraTa suta SoBitA saBA sa daSaraTA iva baBO yaTA purA // Ram_2,75.14
   tām āryagaṇasampūrṇāṃ bharataḥ pragrahāṃ sabhām /	tAm Arya gaNa sampUrNAm BarataH pragrahAm saBAm /
   dadarśa buddhisampannaḥ pūrṇacandrāṃ niśām iva // Ram_2,76.1 //	dadarSa budDi sampannaH pUrNa candrAm niSAm iva // Ram_2,76.1 //
   āsanāni yathānyāyam āryāṇāṃ viśatāṃ tadā /	AsanAni yaTAnyAyam AryANAm viSatAm tadA /
   adṛśyata ghanāpāye pūrṇacandreva śarvarī // Ram_2,76.2 //	adRSyata Gana apAye pUrNa candrA iva SarvarI // Ram_2,76.2 //
   rājñas tu prakṛtīḥ sarvāḥ samagrāḥ prekṣya dharmavit /	rAjQaH tu prakRtIH sarvAH samagrAH prekzya Darma vid /
   idaṃ purohito vākyaṃ bharataṃ mṛdu cābravīt // Ram_2,76.3 //	idam purohitaH vAkyam Baratam mRdu ca abravIt // Ram_2,76.3 //
   tāta rājā daśarathaḥ svargato dharmam ācaran /	tAta rAjA daSaraTaH svar gataH Darmam Acaran /
   dhanadhānyavatīṃ sphītāṃ pradāya pṛthivīṃ tava // Ram_2,76.4 //	Dana DAnyavatIm sPItAm pradAya pRTivIm tava // Ram_2,76.4 //
   rāmas tathā satyadhṛtiḥ satāṃ dharmam anusmaran /	rAmaH taTA satya DRtiH satAm Darmam anusmaran /
   nājahāt pitur ādeśaṃ śaśī jyotsnām ivoditaḥ // Ram_2,76.5 //	na ajahAt pituH AdeSam SaSI jyotsnAm iva uditaH // Ram_2,76.5 //
   pitrā bhrātrā ca te dattaṃ rājyaṃ nihatakaṇṭakam /	pitrA BrAtrA ca te dattam rAjyam nihata kaNwakam /
   tad bhuṅkṣva muditāmātyaḥ kṣipram evābhiṣecaya // Ram_2,76.6 //	tat BuFkzva mudita amAtyaH kzipram eva aBizecaya // Ram_2,76.6 //
   udīcyāś ca pratīcyāś ca dākṣiṇātyāś ca kevalāḥ /	udIcyAH ca pratIcyAH ca dAkziNAtyAH ca kevalAH /
   koṭyāparāntāḥ sāmudrā ratnāny abhiharantu te // Ram_2,76.7 //	kowyA aparAntAH sAmudrAH ratnAni aBiharantu te // Ram_2,76.7 //
   tac chrutvā bharato vākyaṃ śokenābhipariplutaḥ /	tat SrutvA BarataH vAkyam Sokena aBipariplutaH /
   jagāma manasā rāmaṃ dharmajño dharmakāṅkṣayā // Ram_2,76.8 //	jagAma manasA rAmam Darma jQaH Darma kAFkzayA // Ram_2,76.8 //
   sa bāṣpakalayā vācā kalahaṃsasvaro yuvā /	sa bAzpa kalayA vAcA kalahaMsa svaraH yuvA /
   vilalāpa sabhāmadhye jagarhe ca purohitam // Ram_2,76.9 //	vilalApa saBA maDye jagarhe ca purohitam // Ram_2,76.9 //
   caritabrahmacaryasya vidyā snātasya dhīmataḥ /	carita brahmacaryasya vidyA snAtasya DImataH /
   dharme prayatamānasya ko rājyaṃ madvidho haret // Ram_2,76.10 //	Darme prayatamAnasya kaH rAjyam madviDaH haret // Ram_2,76.10 //
   kathaṃ daśarathāj jāto bhaved rājyāpahārakaḥ /	kaTam daSaraTAt jAtaH Bavet rAjya apahArakaH /
   rājyaṃ cāhaṃ ca rāmasya dharmaṃ vaktum ihārhasi // Ram_2,76.11 //	rAjyam ca aham ca rAmasya Darmam vaktum iha arhasi // Ram_2,76.11 //
   jyeṣṭhaḥ śreṣṭhaś ca dharmātmā dilīpanahuṣopamaḥ /	jyezWaH SrezWaH ca Darma AtmA dilIpa nahuza upamaH /
   labdhum arhati kākutstho rājyaṃ daśaratho yathā // Ram_2,76.12 //	labDum arhati kAkutsTaH rAjyam daSaraTaH yaTA // Ram_2,76.12 //
   anāryajuṣṭam asvargyaṃ kuryāṃ pāpam ahaṃ yadi /	anArya juzwam asvargyam kuryAm pApam aham yadi /
   ikṣvākūṇām ahaṃ loke bhaveyaṃ kulapāṃsanaḥ // Ram_2,76.13 //	ikzvAkUNAm aham loke Baveyam kula pAMsanaH // Ram_2,76.13 //
   yaddhi mātrā kṛtaṃ pāpaṃ nāhaṃ tad abhirocaye /	yat hi mAtrA kRtam pApam na aham tat aBirocaye /
   ihastho vanadurgasthaṃ namasyāmi kṛtāñjaliḥ // Ram_2,76.14 //	ihasTaH vana durga sTam namasyAmi kRtAQjaliH // Ram_2,76.14 //
   rāmam evānugacchāmi sa rājā dvipadāṃ varaḥ /	rAmam eva anugacCAmi sa rAjA dvipadAm varaH /
   trayāṇām api lokānāṃ rāghavo rājyam arhati // Ram_2,76.15 //	trayANAm api lokAnAm rAGavaH rAjyam arhati // Ram_2,76.15 //
   tad vākyaṃ dharmasaṃyuktaṃ śrutvā sarve sabhāsadaḥ /	tat vAkyam Darma saMyuktam SrutvA sarve saBAsadaH /
   harṣān mumucur aśrūṇi rāme nihitacetasaḥ // Ram_2,76.16 //	harzAt mumucuH aSrUNi rAme nihita cetasaH // Ram_2,76.16 //
   yadi tv āryaṃ na śakṣyāmi vinivartayituṃ vanāt /	yadi tu Aryam na SakzyAmi vinivartayitum vanAt /
   vane tatraiva vatsyāmi yathāryo lakṣmaṇas tathā // Ram_2,76.17 //	vane tatra eva vatsyAmi yaTA AryaH lakzmaNaH taTA // Ram_2,76.17 //
   sarvopāyaṃ tu vartiṣye vinivartayituṃ balāt /	sarva upAyam tu vartizye vinivartayitum balAt /
   samakṣam āryamiśrāṇāṃ sādhūnāṃ guṇavartinām // Ram_2,76.18 //	samakzam Arya miSrANAm sADUnAm guNa vartinAm // Ram_2,76.18 //
   evam uktvā tu dharmātmā bharato bhrātṛvatsalaḥ /	evam uktvA tu Darma AtmA BarataH BrAtR vatsalaH /
   samīpastham uvācedaṃ sumantraṃ mantrakovidam // Ram_2,76.19 //	samIpa sTam uvAca idam sumantram mantra kovidam // Ram_2,76.19 //
   tūrṇam utthāya gaccha tvaṃ sumantra mama śāsanāt /	tUrNam utTAya gacCa tvam sumantra mama SAsanAt /
   yātrām ājñāpaya kṣipraṃ balaṃ caiva samānaya // Ram_2,76.20 //	yAtrAm AjQApaya kzipram balam ca eva samAnayaH // Ram_2,76.20 //
   evam uktaḥ sumantras tu bharatena mahātmanā /	evam uktaH sumantraH tu Baratena mahAtmanA /
   prahṛṣṭaḥ so 'diśat sarvaṃ yathā saṃdiṣṭam iṣṭavat // Ram_2,76.21 //	prahRzwaH saH adiSat sarvam yaTA saMdizwam izwa vat // Ram_2,76.21 //
   tāḥ prahṛṣṭāḥ prakṛtayo balādhyakṣā balasya ca /	tAH prahRzwAH prakRtayaH balADyakzAH balasya ca /
   śrutvā yātrāṃ samājñaptāṃ rāghavasya nivartane // Ram_2,76.22 //	SrutvA yAtrAm samAjQaptAm rAGavasya nivartane // Ram_2,76.22 //
   tato yodhāṅganāḥ sarvā bhartṝn sarvān gṛhe gṛhe /	tatas yoDa aFganAH sarvAH BartLn sarvAn gRhe gRhe /
   yātrāgamanam ājñāya tvarayanti sma harṣitāḥ // Ram_2,76.23 //	yAtrA gamanam AjQAya tvarayanti sma harzitAH // Ram_2,76.23 //
   te hayair gorathaiḥ śīghraiḥ syandanaiś ca manojavaiḥ /	te hayEH go raTEH SIGrEH syandanEH ca manojavEH /
   saha yodhair balādhyakṣā balaṃ sarvam acodayan // Ram_2,76.24 //	saha yoDEH balADyakzAH balam sarvam acodayan // Ram_2,76.24 //
   sajjaṃ tu tad balaṃ dṛṣṭvā bharato gurusaṃnidhau /	sajjam tu tat balam dRzwvA BarataH guru saMniDO /
   rathaṃ me tvarayasveti sumantraṃ pārśvato 'bravīt // Ram_2,76.25 //	raTam me tvarayasva iti sumantram pArSvatas abravIt // Ram_2,76.25 //
   bharatasya tu tasyājñāṃ pratigṛhya praharṣitaḥ /	Baratasya tu tasya AjQAm pratigRhya praharzitaH /
   rathaṃ gṛhītvā prayayau yuktaṃ paramavājibhiḥ // Ram_2,76.26 //	raTam gRhItvA prayayO yuktam parama vAjiBiH // Ram_2,76.26 //
   sa rāghavaḥ satyadhṛtiḥ pratāpavān bruvan suyuktaṃ dṛḍhasatyavikramaḥ /	sa rAGavaH satya DRtiH pratApavAn bruvan su yuktam dRXa satya vikramaH /
   guruṃ mahāraṇyagataṃ yaśasvinaṃ prasādayiṣyan bharato 'bravīt tadā //	gurum mahA araNya gatam yaSasvinam prasAdayizyan BarataH abravIt tadA //
   Ram_2,76.27 //	Ram_2,76.27 //
   tūrṇaṃ samutthāya sumantra gaccha balasya yogāya balapradhānān /	tUrNam samutTAya sumantra gacCa balasya yogAya bala praDAnAn /
   ānetum icchāmi hi taṃ vanasthaṃ prasādya rāmaṃ jagato hitāya //	Anetum icCAmi hi tam vana sTam prasAdya rAmam jagataH hitAya //
   Ram_2,76.28 //	Ram_2,76.28 //
   sa sūtaputro bharatena samyag ājñāpitaḥ saṃparipūrṇakāmaḥ /	sa sUtaputraH Baratena samyak AjQApitaH saMparipUrNa kAmaH /
   śaśāsa sarvān prakṛtipradhānān balasya mukhyāṃś ca suhṛjjanaṃ ca //	SaSAsa sarvAn prakRti praDAnAn balasya muKyAn ca suhRd janam ca //
   Ram_2,76.29 //	Ram_2,76.29 //
   tataḥ samutthāya kule kule te rājanyavaiśyā vṛṣalāś ca viprāḥ /	tatas samutTAya kule kule te rAjanya vESyAH vRzalAH ca viprAH /
   ayūyujann uṣṭrarathān kharāṃś ca nāgān hayāṃś caiva kulaprasūtān //	ayUyujan uzwra raTAn KarAn ca nAgAn hayAn ca eva kula prasUtAn //
   Ram_2,76.30 //	Ram_2,76.30 //
   tataḥ samutthitaḥ kālyam āsthāya syandanottamam /	tatas samutTitaH kAlyam AsTAya syandana uttamam /
   prayayau bharataḥ śīghraṃ rāmadarśanakāṅkṣayā // Ram_2,77.1 //	prayayO BarataH SIGram rAma darSana kAFkzayA // Ram_2,77.1 //
   agrataḥ prayayus tasya sarve mantripurodhasaḥ /	agratas prayayuH tasya sarve mantri puroDasaH /
   adhiruhya hayair yuktān rathān sūryarathopamān // Ram_2,77.2 //	aDiruhya hayEH yuktAn raTAn sUrya raTa upamAn // Ram_2,77.2 //
   navanāgasahasrāṇi kalpitāni yathāvidhi /	nava nAga sahasrANi kalpitAni yaTAviDi /
   anvayur bharataṃ yāntam ikṣvākukulanandanam // Ram_2,77.3 //	anvayuH Baratam yAntam ikzvAku kula nandanam // Ram_2,77.3 //
   ṣaṣṭhī rathasahasrāṇi dhanvino vividhāyudhāḥ /	zazWI raTa sahasrANi DanvinaH viviDa AyuDAH /
   anvayur bharataṃ yāntaṃ rājaputraṃ yaśasvinam // Ram_2,77.4 //	anvayuH Baratam yAntam rAja putram yaSasvinam // Ram_2,77.4 //
   śataṃ sahasrāṇy aśvānāṃ samārūḍhāni rāghavam /	Satam sahasrANi aSvAnAm samArUXAni rAGavam /
   anvayur bharataṃ yāntaṃ rājaputraṃ yaśasvinam // Ram_2,77.5 //	anvayuH Baratam yAntam rAja putram yaSasvinam // Ram_2,77.5 //
   kaikeyī ca sumitrā ca kausalyā ca yaśasvinī /	kEkeyI ca sumitrA ca kOsalyA ca yaSasvinI /
   rāmānayanasaṃhṛṣṭā yayur yānena bhāsvatā // Ram_2,77.6 //	rAma Anayana saMhRzwAH yayuH yAnena BAsvatA // Ram_2,77.6 //
   prayātāś cāryasaṃghātā rāmaṃ draṣṭuṃ salakṣmaṇam /	prayAtAH ca Arya saMGAtA rAmam drazwum sa lakzmaNam /
   tasyaiva ca kathāś citrāḥ kurvāṇā hṛṣṭamānasāḥ // Ram_2,77.7 //	tasya eva ca kaTAH citrAH kurvANAH hRzwa mAnasAH // Ram_2,77.7 //
   meghaśyāmaṃ mahābāhuṃ sthirasattvaṃ dṛḍhavratam /	meGa SyAmam mahA bAhum sTira sattvam dRXa vratam /
   kadā drakṣyāmahe rāmaṃ jagataḥ śokanāśanam // Ram_2,77.8 //	kadA drakzyAmahe rAmam jagataH Soka nASanam // Ram_2,77.8 //
   dṛṣṭa eva hi naḥ śokam apaneṣyati rāghavaḥ /	dRzwaH eva hi naH Sokam apanezyati rAGavaH /
   tamaḥ sarvasya lokasya samudyann iva bhāskaraḥ // Ram_2,77.9 //	tamaH sarvasya lokasya samudyan iva BAskaraH // Ram_2,77.9 //
   ity evaṃ kathayantas te samprahṛṣṭāḥ kathāḥ śubhāḥ /	iti evam kaTayantaH te samprahRzwAH kaTAH SuBAH /
   pariṣvajānāś cānyonyaṃ yayur nāgarikās tadā // Ram_2,77.10 //	parizvajAnAH ca anyonyam yayuH nAgarikAH tadA // Ram_2,77.10 //
   ye ca tatrāpare sarve saṃmatā ye ca naigamāḥ /	ye ca tatra apare sarve saMmatAH ye ca nEgamAH /
   rāmaṃ prati yayur hṛṣṭāḥ sarvāḥ prakṛtayas tadā // Ram_2,77.11 //	rAmam prati yayuH hRzwAH sarvAH prakRtayaH tadA // Ram_2,77.11 //
   maṇikārāś ca ye kecit kumbhakārāś ca śobhanāḥ /	maNikArAH ca ye kecid kumBakArAH ca SoBanAH /
   sūtrakarmakṛtaś caiva ye ca śastropajīvinaḥ // Ram_2,77.12 //	sUtrakarma kRtaH ca eva ye ca Sastra upajIvinaH // Ram_2,77.12 //
   māyūrakāḥ krākacikā rocakā vedhakās tathā /	mAyUrakAH krAkacikAH rocakAH veDakAH taTA /
   dantakārāḥ sudhākārās tathā gandhopajīvinaḥ // Ram_2,77.13 //	dantakArAH suDAkArAH taTA ganDa upajIvinaH // Ram_2,77.13 //
   suvarṇakārāḥ prakhyātās tathā kambaladhāvakāḥ /	suvarNakArAH praKyAtAH taTA kambala DAvakAH /
   snāpakācchādakā vaidyā dhūpakāḥ śauṇḍikās tathā // Ram_2,77.14 //	snApaka AcCAdakAH vEdyAH DUpakAH SONxikAH taTA // Ram_2,77.14 //
   rajakās tunnavāyāś ca grāmaghoṣamahattarāḥ /	rajakAH tunnavAyAH ca grAma Goza mahattarAH /
   śailūṣāś ca saha strībhir yānti kaivartakās tathā // Ram_2,77.15 //	SElUzAH ca saha strIBiH yAnti kEvartakAH taTA // Ram_2,77.15 //
   samāhitā vedavido brāhmaṇā vṛttasaṃmatāḥ /	samAhitAH veda vidaH brAhmaNAH vRtta saMmatAH /
   gorathair bharataṃ yāntam anujagmuḥ sahasraśaḥ // Ram_2,77.16 //	go raTEH Baratam yAntam anujagmuH sahasraSas // Ram_2,77.16 //
   suveṣāḥ śuddhavasanās tāmramṛṣṭānulepanāḥ /	su vezAH SudDa vasanAH tAmra mRzwa anulepanAH /
   sarve te vividhair yānaiḥ śanair bharatam anvayuḥ // Ram_2,77.17 //	sarve te viviDEH yAnEH SanEs Baratam anvayuH // Ram_2,77.17 //
   prahṛṣṭamuditā senā sānvayāt kaikayīsutam /	prahRzwa muditA senA sa anvayAt kEkayI sutam /
   vyavātiṣṭhata sā senā bharatasyānuyāyinī // Ram_2,77.18 //	vyavAtizWata sA senA Baratasya anuyAyinI // Ram_2,77.18 //
   nirīkṣyānugatāṃ senāṃ tāṃ ca gaṅgāṃ śivodakām /	nirIkzya anugatAm senAm tAm ca gaFgAm Siva udakAm /
   bharataḥ sacivān sarvān abravīd vākyakovidaḥ // Ram_2,77.19 //	BarataH sacivAn sarvAn abravIt vAkya kovidaH // Ram_2,77.19 //
   niveśayata me sainyam abhiprāyeṇa sarvaśaḥ /	niveSayata me sEnyam aBiprAyeNa sarvaSas /
   viśrāntāḥ pratariṣyāmaḥ śva idānīṃ mahānadīm // Ram_2,77.20 //	viSrAntAH pratarizyAmaH Svas idAnIm mahA nadIm // Ram_2,77.20 //
   dātuṃ ca tāvad icchāmi svar gatasya mahīpateḥ /	dAtum ca tAvat icCAmi svar gatasya mahIpateH /
   aurdhvadehanimittārtham avatīryodakaṃ nadīm // Ram_2,77.21 //	OrDva deha nimitta arTam avatIrya udakam nadIm // Ram_2,77.21 //
   tasyaivaṃ bruvato 'mātyās tathety uktvā samāhitāḥ /	tasya evam bruvataH amAtyAH taTA iti uktvA samAhitAH /
   nyaveśayaṃs tāṃś chandena svena svena pṛthakpṛthak // Ram_2,77.22 //	nyaveSayan tAn Candena svena svena pRTak pRTak // Ram_2,77.22 //
   niveśya gaṅgām anu tāṃ mahānadīṃ camūṃ vidhānaiḥ paribarhaśobhinīm /	niveSya gaFgAm anu tAm mahA nadIm camUm viDAnEH paribarha SoBinIm /
   uvāsa rāmasya tadā mahātmano vicintayāno bharato nivartanam // Ram_2,77.23	uvAsa rAmasya tadA mahAtmanaH vicintayAnaH BarataH nivartanam // Ram_2,77.23
   tato niviṣṭāṃ dhvajinīṃ gaṅgām anvāśritāṃ nadīm /	tatas nivizwAm DvajinIm gaFgAm anvASritAm nadIm /
   niṣādarājo dṛṣṭvaiva jñātīn saṃtvarito 'bravīt // Ram_2,78.1 //	nizAda rAjaH dRzwvA eva jQAtIn saMtvaritaH abravIt // Ram_2,78.1 //
   mahatīyam ataḥ senā sāgarābhā pradṛśyate /	mahatI iyam atas senA sAgara ABA pradRSyate /
   nāsyāntam avagacchāmi manasāpi vicintayan // Ram_2,78.2 //	na asya antam avagacCAmi manasA api vicintayan // Ram_2,78.2 //
   sa eṣa hi mahākāyaḥ kovidāradhvajo rathe /	saH eza hi mahA kAyaH kovidAra DvajaH raTe /
   bandhayiṣyati vā dāśān atha vāsmān vadhiṣyati // Ram_2,78.3 //	banDayizyati vA dASAn aTa vA asmAn vaDizyati // Ram_2,78.3 //
   atha dāśarathiṃ rāmaṃ pitrā rājyād vivāsitam /	aTa dASaraTim rAmam pitrA rAjyAt vivAsitam /
   bharataḥ kaikeyīputro hantuṃ samadhigacchati // Ram_2,78.4 //	BarataH kEkeyI putraH hantum samaDigacCati // Ram_2,78.4 //
   bhartā caiva sakhā caiva rāmo dāśarathir mama /	BartA ca eva saKA ca eva rAmaH dASaraTiH mama /
   tasyārthakāmāḥ saṃnaddhā gaṅgānūpe 'tra tiṣṭhata // Ram_2,78.5 //	tasya arTa kAmAH saMnadDAH gaFgA anUpe atra tizWata // Ram_2,78.5 //
   tiṣṭhantu sarvadāśāś ca gaṅgām anvāśritā nadīm /	tizWantu sarva dASAH ca gaFgAm anvASritA nadIm /
   balayuktā nadīrakṣā māṃsamūlaphalāśanāḥ // Ram_2,78.6 //	bala yuktAH nadI rakzAH mAMsa mUla Pala aSanAH // Ram_2,78.6 //
   nāvāṃ śatānāṃ pañcānāṃ kaivartānāṃ śataṃ śatam /	na AvAm SatAnAm paQcAnAm kEvartAnAm Satam Satam /
   saṃnaddhānāṃ tathā yūnāṃ tiṣṭhantv ity abhyacodayat // Ram_2,78.7 //	saMnadDAnAm taTA yUnAm tizWantu iti aByacodayat // Ram_2,78.7 //
   yadā tuṣṭas tu bharato rāmasyeha bhaviṣyati /	yadA tuzwaH tu BarataH rAmasya iha Bavizyati /
   seyaṃ svastimayī senā gaṅgām adya tariṣyati // Ram_2,78.8 //	sA iyam svasti mayI senA gaFgAm adya tarizyati // Ram_2,78.8 //
   ity uktvopāyanaṃ gṛhya matsyamāṃsamadhūni ca /	iti uktvA upAyanam gRhya matsya mAMsa maDUni ca /
   abhicakrāma bharataṃ niṣādādhipatir guhaḥ // Ram_2,78.9 //	aBicakrAma Baratam nizAda aDipatiH guhaH // Ram_2,78.9 //
   tam āyāntaṃ tu samprekṣya sūtaputraḥ pratāpavān /	tam AyAntam tu samprekzya sUtaputraH pratApavAn /
   bharatāyācacakṣe 'tha vinayajño vinītavat // Ram_2,78.10 //	BaratAya Acacakze aTa vinaya jQaH vinIta vat // Ram_2,78.10 //
   eṣa jñātisahasreṇa sthapatiḥ parivāritaḥ /	eza jQAti sahasreNa sTapatiH parivAritaH /
   kuśalo daṇḍakāraṇye vṛddho bhrātuś ca te sakhā // Ram_2,78.11 //	kuSalaH daNxaka araNye vRdDaH BrAtuH ca te saKA // Ram_2,78.11 //
   tasmāt paśyatu kākutstha tvāṃ niṣādādhipo guhaḥ /	tasmAt paSyatu kAkutsTa tvAm nizAda aDipaH guhaH /
   asaṃśayaṃ vijānīte yatra tau rāmalakṣmaṇau // Ram_2,78.12 //	asaMSayam vijAnIte yatra tO rAma lakzmaNO // Ram_2,78.12 //
   etat tu vacanaṃ śrutvā sumantrād bharataḥ śubham /	etat tu vacanam SrutvA sumantrAt BarataH SuBam /
   uvāca vacanaṃ śīghraṃ guhaḥ paśyatu mām iti // Ram_2,78.13 //	uvAca vacanam SIGram guhaH paSyatu mAm iti // Ram_2,78.13 //
   labdhvābhyanujñāṃ saṃhṛṣṭo jñātibhiḥ parivāritaḥ /	labDvA aByanujQAm saMhRzwaH jQAtiBiH parivAritaH /
   āgamya bharataṃ prahvo guho vacanam abravīt // Ram_2,78.14 //	Agamya Baratam prahvaH guhaH vacanam abravIt // Ram_2,78.14 //
   niṣkuṭaś caiva deśo 'yaṃ vañcitāś cāpi te vayam /	nizkuwaH ca eva deSaH ayam vaQcitAH ca api te vayam /
   nivedayāmas te sarve svake dāśakule vasa // Ram_2,78.15 //	nivedayAmaH te sarve svake dASa kule vasa // Ram_2,78.15 //
   asti mūlaṃ phalaṃ caiva niṣādaiḥ samupāhṛtam /	asti mUlam Palam ca eva nizAdEH samupAhRtam /
   ārdraṃ ca māṃsaṃ śuṣkaṃ ca vanyaṃ coccāvacaṃ mahat // Ram_2,78.16 //	Ardram ca mAMsam Suzkam ca vanyam ca uccAvacam mahat // Ram_2,78.16 //
   āśaṃse svāśitā senā vatsyatīmāṃ vibhāvarīm /	ASaMse su ASitA senA vatsyati imAm viBAvarIm /
   arcito vividhaiḥ kāmaiḥ śvaḥ sasainyo gamiṣyasi // Ram_2,78.17 //	arcitaH viviDEH kAmEH Svas sa sEnyaH gamizyasi // Ram_2,78.17 //
   evam uktas tu bharato niṣādādhipatiṃ guham /	evam uktaH tu BarataH nizAda aDipatim guham /
   pratyuvāca mahāprājño vākyaṃ hetvarthasaṃhitam // Ram_2,79.1 //	pratyuvAca mahA prAjQaH vAkyam hetu arTa saMhitam // Ram_2,79.1 //
   ūrjitaḥ khalu te kāmaḥ kṛto mama guroḥ sakhe /	UrjitaH Kalu te kAmaH kRtaH mama guroH saKe /
   yo me tvam īdṛśīṃ senām eko 'bhyarcitum icchasi // Ram_2,79.2 //	yaH me tvam IdRSIm senAm ekaH aByarcitum icCasi // Ram_2,79.2 //
   ity uktvā tu mahātejā guhaṃ vacanam uttamam /	iti uktvA tu mahA tejAH guham vacanam uttamam /
   abravīd bharataḥ śrīmān niṣādādhipatiṃ punaḥ // Ram_2,79.3 //	abravIt BarataH SrImAn nizAda aDipatim punar // Ram_2,79.3 //
   katareṇa gamiṣyāmi bharadvājāśramaṃ guha /	katareNa gamizyAmi BaradvAja ASramam guhaH /
   gahano 'yaṃ bhṛśaṃ deśo gaṅgānūpo duratyayaḥ // Ram_2,79.4 //	gahanaH ayam BRSam deSaH gaFgA anUpaH duratyayaH // Ram_2,79.4 //
   tasya tadvacanaṃ śrutvā rājaputrasya dhīmataḥ /	tasya tat vacanam SrutvA rAja putrasya DImataH /
   abravīt prāñjalir vākyaṃ guho gahanagocaraḥ // Ram_2,79.5 //	abravIt prAQjaliH vAkyam guhaH gahana gocaraH // Ram_2,79.5 //
   dāśās tv anugamiṣyanti dhanvinaḥ susamāhitāḥ /	dASAH tu anugamizyanti DanvinaH su samAhitAH /
   ahaṃ cānugamiṣyāmi rājaputra mahāyaśaḥ // Ram_2,79.6 //	aham ca anugamizyAmi rAja putra mahA yaSaH // Ram_2,79.6 //
   kaccin na duṣṭo vrajasi rāmasyākliṣṭakarmaṇaḥ /	kaccit na duzwaH vrajasi rAmasya aklizwa karmaNaH /
   iyaṃ te mahatī senā śaṅkāṃ janayatīva me // Ram_2,79.7 //	iyam te mahatI senA SaFkAm janayati iva me // Ram_2,79.7 //
   tam evam abhibhāṣantam ākāśa iva nirmalaḥ /	tam evam aBiBAzantam AkASaH iva nirmalaH /
   bharataḥ ślakṣṇayā vācā guhaṃ vacanam abravīt // Ram_2,79.8 //	BarataH SlakzNayA vAcA guham vacanam abravIt // Ram_2,79.8 //
   mā bhūt sa kālo yat kaṣṭaṃ na māṃ śaṅkitum arhasi /	mA BUt sa kAlaH yat kazwam na mAm SaFkitum arhasi /
   rāghavaḥ sa hi me bhrātā jyeṣṭhaḥ pitṛsamo mama // Ram_2,79.9 //	rAGavaH sa hi me BrAtA jyezWaH pitR samaH mama // Ram_2,79.9 //
   taṃ nivartayituṃ yāmi kākutsthaṃ vanavāsinam /	tam nivartayitum yAmi kAkutsTam vana vAsinam /
   buddhir anyā na te kāryā guha satyaṃ bravīmi te // Ram_2,79.10 //	budDiH anyAH na te kAryAH guha satyam bravImi te // Ram_2,79.10 //
   sa tu saṃhṛṣṭavadanaḥ śrutvā bharatabhāṣitam /	sa tu saMhRzwa vadanaH SrutvA Barata BAzitam /
   punar evābravīd vākyaṃ bharataṃ prati harṣitaḥ // Ram_2,79.11 //	punar eva abravIt vAkyam Baratam prati harzitaH // Ram_2,79.11 //
   dhanyas tvaṃ na tvayā tulyaṃ paśyāmi jagatītale /	DanyaH tvam na tvayA tulyam paSyAmi jagatI tale /
   ayatnād āgataṃ rājyaṃ yas tvaṃ tyaktum ihecchasi // Ram_2,79.12 //	ayatnAt Agatam rAjyam yaH tvam tyaktum iha icCasi // Ram_2,79.12 //
   śāśvatī khalu te kīrtir lokān anucariṣyati /	SASvatI Kalu te kIrtiH lokAn anucarizyati /
   yas tvaṃ kṛcchragataṃ rāmaṃ pratyānayitum icchasi // Ram_2,79.13 //	yaH tvam kRcCra gatam rAmam pratyAnayitum icCasi // Ram_2,79.13 //
   evaṃ sambhāṣamāṇasya guhasya bharataṃ tadā /	evam samBAzamANasya guhasya Baratam tadA /
   babhau naṣṭaprabhaḥ sūryo rajanī cābhyavartata // Ram_2,79.14 //	baBO nazwa praBaH sUryaH rajanI ca aByavartate // Ram_2,79.14 //
   saṃniveśya sa tāṃ senāṃ guhena paritoṣitaḥ /	saMniveSya sa tAm senAm guhena paritozitaH /
   śatrughnena saha śrīmāñ śayanaṃ punar āgamat // Ram_2,79.15 //	SatruGnena saha SrImAn Sayanam punar Agamat // Ram_2,79.15 //
   rāmacintāmayaḥ śoko bharatasya mahātmanaḥ /	rAma cintA mayaH SokaH Baratasya mahAtmanaH /
   upasthito hy anarhasya dharmaprekṣasya tādṛśaḥ // Ram_2,79.16 //	upasTitaH hi anarhasya Darma prekzasya tAdRSaH // Ram_2,79.16 //
   antardāhena dahanaḥ saṃtāpayati rāghavam /	antar dAhena dahanaH saMtApayati rAGavam /
   vanadāhābhisaṃtaptaṃ gūḍho 'gnir iva pādapam // Ram_2,79.17 //	vana dAha aBisaMtaptam gUXaH agniH iva pAdapam // Ram_2,79.17 //
   prasrutaḥ sarvagātrebhyaḥ svedaḥ śokāgnisambhavaḥ /	prasrutaH sarva gAtreByaH svedaH Soka agni samBavaH /
   yathā sūryāṃśusaṃtapto himavān prasruto himam // Ram_2,79.18 //	yaTA sUrya aMSu saMtaptaH himavAn prasrutaH himam // Ram_2,79.18 //
   dhyānanirdaraśailena viniḥśvasitadhātunā /	DyAna nirdara SElena viniHSvasita DAtunA /
   dainyapādapasaṃghena śokāyāsādhiśṛṅgiṇā // Ram_2,79.19 //	dEnya pAdapa saMGena Soka AyAsa ADi SRFgiNA // Ram_2,79.19 //
   pramohānantasattvena saṃtāpauṣadhiveṇunā /	pramoha ananta sattvena saMtApa ozaDi veNunA /
   ākrānto duḥkhaśailena mahatā kaikayīsutaḥ // Ram_2,79.20 //	AkrAntaH duHKa SElena mahatA kEkayI sutaH // Ram_2,79.20 //
   guhena sārdhaṃ bharataḥ samāgato mahānubhāvaḥ sajanaḥ samāhitaḥ /	guhena sArDam BarataH samAgataH mahA anuBAvaH sa janaH samAhitaH /
   sudurmanās taṃ bharataṃ tadā punar guhaḥ samāśvāsayad agrajaṃ prati //	su durmanAH tam Baratam tadA punar guhaH samASvAsayat agrajam prati //
   Ram_2,79.21 //	Ram_2,79.21 //
   ācacakṣe 'tha sadbhāvaṃ lakṣmaṇasya mahātmanaḥ /	Acacakze aTa sadBAvam lakzmaNasya mahAtmanaH /
   bharatāyāprameyāya guho gahanagocaraḥ // Ram_2,80.1 //	BaratAya aprameyAya guhaH gahana gocaraH // Ram_2,80.1 //
   taṃ jāgrataṃ guṇair yuktaṃ varacāpeṣudhāriṇam /	tam jAgratam guNEH yuktam vara cApa izu DAriNam /
   bhrātṛguptyartham atyantam ahaṃ lakṣmaṇam abruvam // Ram_2,80.2 //	BrAtR gupti arTam atyantam aham lakzmaNam abruvam // Ram_2,80.2 //
   iyaṃ tāta sukhā śayyā tvadartham upakalpitā /	iyam tAta suKA SayyA tvad arTam upakalpitA /
   pratyāśvasihi śeṣvāsyāṃ sukhaṃ rāghavanandana // Ram_2,80.3 //	pratyASvasihi Sezva asyAm suKam rAGava nandanaH // Ram_2,80.3 //
   ucito 'yaṃ janaḥ sarvo duḥkhānāṃ tvaṃ sukhocitaḥ /	ucitaH ayam janaH sarvaH duHKAnAm tvam suKa ucitaH /
   dharmātmaṃs tasya guptyarthaṃ jāgariṣyāmahe vayam // Ram_2,80.4 //	Darma Atman tasya gupti arTam jAgarizyAmahe vayam // Ram_2,80.4 //
   na hi rāmāt priyataro mamāsti bhuvi kaścana /	na hi rAmAt priyataraH mama asti Buvi kaScana /
   motsuko bhūr bravīmy etad apy asatyaṃ tavāgrataḥ // Ram_2,80.5 //	mA utsukaH BUH bravImi etat api asatyam tava agratas // Ram_2,80.5 //
   asya prasādād āśaṃse loke 'smin sumahad yaśaḥ /	asya prasAdAt ASaMse loke asmin su mahat yaSaH /
   dharmāvāptiṃ ca vipulām arthāvāptiṃ ca kevalām // Ram_2,80.6 //	Darma avAptim ca vipulAm arTa avAptim ca kevalAm // Ram_2,80.6 //
   so 'haṃ priyasakhaṃ rāmaṃ śayānaṃ saha sītayā /	saH aham priya saKam rAmam SayAnam saha sItayA /
   rakṣiṣyāmi dhanuṣpāṇiḥ sarvaiḥ svair jñātibhiḥ saha // Ram_2,80.7 //	rakzizyAmi DanuzpANiH sarvEH svEH jQAtiBiH saha // Ram_2,80.7 //
   na hi me 'viditaṃ kiṃcid vane 'smiṃś carataḥ sadā /	na hi me aviditam kiMcid vane asmin carataH sadA /
   caturaṅgaṃ hy api balaṃ prasahema vayaṃ yudhi // Ram_2,80.8 //	catur aFgam hi api balam prasahema vayam yuDi // Ram_2,80.8 //
   evam asmābhir uktena lakṣmaṇena mahātmanā /	evam asmABiH uktena lakzmaNena mahAtmanA /
   anunītā vayaṃ sarve dharmam evānupaśyatā // Ram_2,80.9 //	anunItAH vayam sarve Darmam eva anupaSyatA // Ram_2,80.9 //
   kathaṃ dāśarathau bhūmau śayāne saha sītayā /	kaTam dASaraTO BUmO SayAne saha sItayA /
   śakyā nidrā mayā labdhuṃ jīvitaṃ vā sukhāni vā // Ram_2,80.10 //	SakyA nidrA mayA labDum jIvitam vA suKAni vA // Ram_2,80.10 //
   yo na devāsuraiḥ sarvaiḥ śakyaḥ prasahituṃ yudhi /	yaH na deva asurEH sarvEH SakyaH prasahitum yuDi /
   taṃ paśya guha saṃviṣṭaṃ tṛṇeṣu saha sītayā // Ram_2,80.11 //	tam paSya guha saMvizwam tRNezu saha sItayA // Ram_2,80.11 //
   mahatā tapasā labdho vividhaiś ca pariśramaiḥ /	mahatA tapasA labDaH viviDEH ca pariSramEH /
   eko daśarathasyaiṣa putraḥ sadṛśalakṣaṇaḥ // Ram_2,80.12 //	ekaH daSaraTasya eza putraH sadRSa lakzaNaH // Ram_2,80.12 //
   asmin pravrājite rājā na ciraṃ vartayiṣyati /	asmin pravrAjite rAjA na ciram vartayizyati /
   vidhavā medinī nūnaṃ kṣipram eva bhaviṣyati // Ram_2,80.13 //	viDavA medinI nUnam kzipram eva Bavizyati // Ram_2,80.13 //
   vinadya sumahānādaṃ śrameṇoparatāḥ striyaḥ /	vinadya su mahA nAdam SrameNa uparatAH striyaH /
   nirghoṣoparataṃ nūnam adya rājaniveśanam // Ram_2,80.14 //	nirGoza uparatam nUnam adya rAja niveSanam // Ram_2,80.14 //
   kausalyā caiva rājā ca tathaiva jananī mama /	kOsalyA ca eva rAjA ca taTA eva jananI mama /
   nāśaṃse yadi te sarve jīveyuḥ śarvarīm imām // Ram_2,80.15 //	na ASaMse yadi te sarve jIveyuH SarvarIm imAm // Ram_2,80.15 //
   jīved api hi me mātā śatrughnasyānvavekṣayā /	jIvet api hi me mAtA SatruGnasya anvavekzayA /
   duḥkhitā yā tu kausalyā vīrasūr vinaśiṣyati // Ram_2,80.16 //	duHKitA yA tu kOsalyA vIrasUH vinaSizyati // Ram_2,80.16 //
   atikrāntam atikrāntam anavāpya manoratham /	atikrAntam atikrAntam anavApya manoraTam /
   rājye rāmam anikṣipya pitā me vinaśiṣyati // Ram_2,80.17 //	rAjye rAmam anikzipya pitA me vinaSizyati // Ram_2,80.17 //
   siddhārthāḥ pitaraṃ vṛttaṃ tasmin kāle hy upasthite /	sidDArTAH pitaram vRttam tasmin kAle hi upasTite /
   pretakāryeṣu sarveṣu saṃskariṣyanti bhūmipam // Ram_2,80.18 //	preta kAryezu sarvezu saMskarizyanti BUmipam // Ram_2,80.18 //
   ramyacatvarasaṃsthānāṃ suvibhaktamahāpathām /	ramya catvara saMsTAnAm suviBakta mahApaTAm /
   harmyaprāsādasampannāṃ sarvaratnavibhūṣitām // Ram_2,80.19 //	harmya prAsAda sampannAm sarva ratna viBUzitAm // Ram_2,80.19 //
   gajāśvarathasambādhāṃ tūryanādavināditām /	gaja aSva raTa sambADAm tUrya nAda vinAditAm /
   sarvakalyāṇasampūrṇāṃ hṛṣṭapuṣṭajanākulām // Ram_2,80.20 //	sarva kalyANa sampUrNAm hRzwa puzwa jana AkulAm // Ram_2,80.20 //
   ārāmodyānasampūrṇāṃ samājotsavaśālinīm /	ArAma udyAna sampUrNAm samAja utsava SAlinIm /
   sukhitā vicariṣyanti rājadhānīṃ pitur mama // Ram_2,80.21 //	suKitAH vicarizyanti rAjaDAnIm pituH mama // Ram_2,80.21 //
   api satyapratijñena sārdhaṃ kuśalinā vayam /	api satya pratijQena sArDam kuSalinA vayam /
   nivṛtte samaye hy asmin sukhitāḥ praviśemahi // Ram_2,80.22 //	nivRtte samaye hi asmin suKitAH praviSemahi // Ram_2,80.22 //
   paridevayamānasya tasyaivaṃ sumahātmanaḥ /	paridevayamAnasya tasya evam su mahAtmanaH /
   tiṣṭhato rājaputrasya śarvarī sātyavartata // Ram_2,80.23 //	tizWataH rAja putrasya SarvarI sA atyavartate // Ram_2,80.23 //
   prabhāte vimale sūrye kārayitvā jaṭā ubhau /	praBAte vimale sUrye kArayitvA jawAH uBO /
   asmin bhāgīrathītīre sukhaṃ saṃtāritau mayā // Ram_2,80.24 //	asmin BAgIraTI tIre suKam saMtAritO mayA // Ram_2,80.24 //
   jaṭādharau tau drumacīravāsasau mahābalau kuñjarayūthapopamau /	jawA DarO tO druma cIra vAsasO mahA balO kuQjara yUTapa upamO /
   vareṣucāpāsidharau paraṃtapau vyavekṣamāṇau saha sītayā gatau //	vara izu cApa asi DarO paraMtapO vyavekzamANO saha sItayA gatO //
   Ram_2,80.25 //	Ram_2,80.25 //
   guhasya vacanaṃ śrutvā bharato bhṛśam apriyam /	guhasya vacanam SrutvA BarataH BRSam apriyam /
   dhyānaṃ jagāma tatraiva yatra tac chrutam apriyam // Ram_2,81.1 //	DyAnam jagAma tatra eva yatra tat Srutam apriyam // Ram_2,81.1 //
   sukumāro mahāsattvaḥ siṃhaskandho mahābhujaḥ /	sukumAraH mahAsattvaH siMha skanDaH mahA BujaH /
   puṇḍarīkaviśālākṣas taruṇaḥ priyadarśanaḥ // Ram_2,81.2 //	puNxarIka viSAla akzaH taruNaH priya darSanaH // Ram_2,81.2 //
   pratyāśvasya muhūrtaṃ tu kālaṃ paramadurmanāḥ /	pratyASvasya muhUrtam tu kAlam parama durmanAH /
   papāta sahasā totrair hṛdi viddha iva dvipaḥ // Ram_2,81.3 //	papAta sahasA totrEH hRdi vidDaH iva dvipaH // Ram_2,81.3 //
   tadavasthaṃ tu bharataṃ śatrughno 'nantarasthitaḥ /	tad avasTam tu Baratam SatruGnaH anantara sTitaH /
   pariṣvajya rurodoccair visaṃjñaḥ śokakarśitaḥ // Ram_2,81.4 //	parizvajya ruroda uccEs visaMjQaH Soka karSitaH // Ram_2,81.4 //
   tataḥ sarvāḥ samāpetur mātaro bharatasya tāḥ /	tatas sarvAH samApetuH mAtaraH Baratasya tAH /
   upavāsakṛśā dīnā bhartṛvyasanakarśitāḥ // Ram_2,81.5 //	upavAsa kRSAH dInAH BartR vyasana karSitAH // Ram_2,81.5 //
   tāś ca taṃ patitaṃ bhūmau rudantyaḥ paryavārayan /	tAH ca tam patitam BUmO rudantyaH paryavArayan /
   kausalyā tv anusṛtyainaṃ durmanāḥ pariṣasvaje // Ram_2,81.6 //	kOsalyA tu anusRtya enam durmanAH parizasvaje // Ram_2,81.6 //
   vatsalā svaṃ yathā vatsam upagūhya tapasvinī /	vatsalA svam yaTA vatsam upagUhya tapasvinI /
   paripapraccha bharataṃ rudantī śokalālasā // Ram_2,81.7 //	paripapracCa Baratam rudantI Soka lAlasAH // Ram_2,81.7 //
   putra vyādhir na te kaccic charīraṃ paribādhate /	putra vyADiH na te kaccit SarIram paribADate /
   adya rājakulasyāsya tvadadhīnaṃ hi jīvitam // Ram_2,81.8 //	adya rAja kulasya asya tvad aDInam hi jIvitam // Ram_2,81.8 //
   tvāṃ dṛṣṭvā putra jīvāmi rāme sabhrātṛke gate /	tvAm dRzwvA putra jIvAmi rAme sa BrAtRke gate /
   vṛtte daśarathe rājñi nātha ekas tvam adya naḥ // Ram_2,81.9 //	vRtte daSaraTe rAjQi nATaH ekaH tvam adya naH // Ram_2,81.9 //
   kaccin na lakṣmaṇe putra śrutaṃ te kiṃcid apriyam /	kaccit na lakzmaNe putra Srutam te kiMcid apriyam /
   putra vā hy ekaputrāyāḥ sahabhārye vanaṃ gate // Ram_2,81.10 //	putra vA hi eka putrAyAH saha BArye vanam gate // Ram_2,81.10 //
   sa muhūrtaṃ samāśvasya rudann eva mahāyaśāḥ /	sa muhUrtam samASvasya rudan eva mahA yaSAH /
   kausalyāṃ parisāntvyedaṃ guhaṃ vacanam abravīt // Ram_2,81.11 //	kOsalyAm parisAntvya idam guham vacanam abravIt // Ram_2,81.11 //
   bhrātā me kvāvasad rātriṃ kva sītā kva ca lakṣmaṇaḥ /	BrAtA me kva avasat rAtrim kva sItA kva ca lakzmaNaH /
   asvapac chayane kasmin kiṃ bhuktvā guha śaṃsa me // Ram_2,81.12 //	asvapat Sayane kasmin kim BuktvA guha SaMsa me // Ram_2,81.12 //
   so 'bravīd bharataṃ pṛṣṭo niṣādādhipatir guhaḥ /	saH abravIt Baratam pRzwaH nizAda aDipatiH guhaH /
   yadvidhaṃ pratipede ca rāme priyahite 'tithau // Ram_2,81.13 //	yadviDam pratipede ca rAme priya hite atiTO // Ram_2,81.13 //
   annam uccāvacaṃ bhakṣāḥ phalāni vividhāni ca /	annam uccAvacam BakzAH PalAni viviDAni ca /
   rāmāyābhyavahārārthaṃ bahu copahṛtaṃ mayā // Ram_2,81.14 //	rAmAya aByavahAra arTam bahu ca upahRtam mayA // Ram_2,81.14 //
   tat sarvaṃ pratyanujñāsīd rāmaḥ satyaparākramaḥ /	tat sarvam pratyanujQAsIt rAmaH satya parAkramaH /
   na hi tat pratyagṛhṇāt sa kṣatradharmam anusmaran // Ram_2,81.15 //	na hi tat pratyagRhNAt sa kzatra Darmam anusmaran // Ram_2,81.15 //
   na hy asmābhiḥ pratigrāhyaṃ sakhe deyaṃ tu sarvadā /	na hi asmABiH pratigrAhyam saKe deyam tu sarvadA /
   iti tena vayaṃ rājann anunītā mahātmanā // Ram_2,81.16 //	iti tena vayam rAjan anunItAH mahAtmanA // Ram_2,81.16 //
   lakṣmaṇena samānītaṃ pītvā vāri mahāyaśāḥ /	lakzmaNena samAnItam pItvA vAri mahA yaSAH /
   aupavāsyaṃ tadākārṣīd rāghavaḥ saha sītayā // Ram_2,81.17 //	OpavAsyam tat AkArzIt rAGavaH saha sItayA // Ram_2,81.17 //
   tatas tu jalaśeṣeṇa lakṣmaṇo 'py akarot tadā /	tatas tu jala SezeNa lakzmaNaH api akarot tadA /
   vāgyatās te trayaḥ saṃdhyām upāsata samāhitāḥ // Ram_2,81.18 //	vAgyatAH te trayaH saMDyAm upAsata samAhitAH // Ram_2,81.18 //
   saumitris tu tataḥ paścād akarot svāstaraṃ śubham /	sOmitriH tu tatas paScAt akarot su Astaram SuBam /
   svayam ānīya barhīṃṣi kṣipraṃ rāghavakāraṇāt // Ram_2,81.19 //	svayam AnIya barhIMzi kzipram rAGava kAraNAt // Ram_2,81.19 //
   tasmin samāviśad rāmaḥ svāstare saha sītayā /	tasmin samAviSat rAmaH su Astare saha sItayA /
   prakṣālya ca tayoḥ pādāv apacakrāma lakṣmaṇaḥ // Ram_2,81.20 //	prakzAlya ca tayoH pAdO apacakrAma lakzmaNaH // Ram_2,81.20 //
   etat tad iṅgudīmūlam idam eva ca tat tṛṇam /	etat tat iFgudI mUlam idam eva ca tat tRNam /
   yasmin rāmaś ca sītā ca rātriṃ tāṃ śayitāv ubhau // Ram_2,81.21 //	yasmin rAmaH ca sItA ca rAtrim tAm SayitO uBO // Ram_2,81.21 //
   niyamya pṛṣṭhe tu talāṅgulitravāñ śaraiḥ supūrṇāv iṣudhī paraṃtapaḥ /	niyamya pRzWe tu tala aFgulitravAn SarEH su pUrNO izuDI paraMtapaH /
   mahad dhanuḥ sajyam upohya lakṣmaṇo niśām atiṣṭhat parito 'sya kevalam //	mahat DanuH sajyam upohya lakzmaNaH niSAm atizWat paritas asya kevalam //
   Ram_2,81.22 //	Ram_2,81.22 //
   tatas tv ahaṃ cottamabāṇacāpadhṛk sthito 'bhavaṃ tatra sa yatra lakṣmaṇaḥ	tatas tu aham ca uttama bANa cApa DRk sTitaH aBavam tatra sa yatra lakzmaNaH
   atandribhir jñātibhir āttakārmukair mahendrakalpaṃ paripālayaṃs tadā //	atandriBiH jQAtiBiH Atta kArmukEH mahA indra kalpam paripAlayan tadA //
   Ram_2,81.23 //	Ram_2,81.23 //
   tac chrutvā nipuṇaṃ sarvaṃ bharataḥ saha mantribhiḥ /	tat SrutvA nipuNam sarvam BarataH saha mantriBiH /
   iṅgudīmūlam āgamya rāmaśayyām avekṣya tām // Ram_2,82.1 //	iFgudI mUlam Agamya rAma SayyAm avekzya tAm // Ram_2,82.1 //
   abravīj jananīḥ sarvā iha tena mahātmanā /	abravIt jananIH sarvAH iha tena mahAtmanA /
   śarvarī śayitā bhūmāv idam asya vimarditam // Ram_2,82.2 //	SarvarI SayitA BUmO idam asya vimarditam // Ram_2,82.2 //
   mahābhāgakulīnena mahābhāgena dhīmatā /	mahABAga kulInena mahABAgena DImatA /
   jāto daśarathenorvyāṃ na rāmaḥ svaptum arhati // Ram_2,82.3 //	jAtaH daSaraTena urvyAm na rAmaH svaptum arhati // Ram_2,82.3 //
   ajinottarasaṃstīrṇe varāstaraṇasaṃcaye /	ajina uttara saMstIrNe vara AstaraNa saMcaye /
   śayitvā puruṣavyāghraḥ kathaṃ śete mahītale // Ram_2,82.4 //	SayitvA puruza vyAGraH kaTam Sete mahI tale // Ram_2,82.4 //
   prāsādāgravimāneṣu valabhīṣu ca sarvadā /	prAsAda agra vimAnezu valaBIzu ca sarvadA /
   haimarājatabhaumeṣu varāstaraṇaśāliṣu // Ram_2,82.5 //	hEma rAjata BOmezu vara AstaraNa SAlizu // Ram_2,82.5 //
   puṣpasaṃcayacitreṣu candanāgarugandhiṣu /	puzpa saMcaya citrezu candana agaru ganDizu /
   pāṇḍurābhraprakāśeṣu śukasaṃgharuteṣu ca // Ram_2,82.6 //	pANxura aBra prakASezu Suka saMGa rutezu ca // Ram_2,82.6 //
   gītavāditranirghoṣair varābharaṇaniḥsvanaiḥ /	gIta vAditra nirGozEH vara ABaraNa niHsvanEH /
   mṛdaṅgavaraśabdaiś ca satataṃ pratibodhitaḥ // Ram_2,82.7 //	mRdaFga vara SabdEH ca satatam pratiboDitaH // Ram_2,82.7 //
   bandibhir vanditaḥ kāle bahubhiḥ sūtamāgadhaiḥ /	bandiBiH vanditaH kAle bahuBiH sUta mAgaDEH /
   gāthābhir anurūpābhiḥ stutibhiś ca paraṃtapaḥ // Ram_2,82.8 //	gATABiH anurUpABiH stutiBiH ca paraMtapaH // Ram_2,82.8 //
   aśraddheyam idaṃ loke na satyaṃ pratibhāti mā /	aSradDeyam idam loke na satyam pratiBAti mA /
   muhyate khalu me bhāvaḥ svapno 'yam iti me matiḥ // Ram_2,82.9 //	muhyate Kalu me BAvaH svapnaH ayam iti me matiH // Ram_2,82.9 //
   na nūnaṃ daivataṃ kiṃcit kālena balavattaram /	na nUnam dEvatam kiMcid kAlena balavattaram /
   yatra dāśarathī rāmo bhūmāv evaṃ śayīta saḥ // Ram_2,82.10 //	yatra dASaraTiH rAmaH BUmO evam SayIta saH // Ram_2,82.10 //
   videharājasya sutā sītā ca priyadarśanā /	videha rAjasya sutA sItA ca priya darSanAH /
   dayitā śayitā bhūmau snuṣā daśarathasya ca // Ram_2,82.11 //	dayitA SayitA BUmO snuzA daSaraTasya ca // Ram_2,82.11 //
   iyaṃ śayyā mama bhrātur idaṃ hi parivartitam /	iyam SayyA mama BrAtuH idam hi parivartitam /
   sthaṇḍile kaṭhine sarvaṃ gātrair vimṛditaṃ tṛṇam // Ram_2,82.12 //	sTaNxile kaWine sarvam gAtrEH vimRditam tRNam // Ram_2,82.12 //
   manye sābharaṇā suptā sītāsmiñ śayane tadā /	manye sa ABaraNA suptA sItA asmin Sayane tadA /
   tatra tatra hi dṛśyante saktāḥ kanakabindavaḥ // Ram_2,82.13 //	tatra tatra hi dRSyante saktAH kanaka bindavaH // Ram_2,82.13 //
   uttarīyam ihāsaktaṃ suvyaktaṃ sītayā tadā /	uttarIyam iha Asaktam su vyaktam sItayA tadA /
   tathā hy ete prakāśante saktāḥ kauśeyatantavaḥ // Ram_2,82.14 //	taTA hi ete prakASante saktAH kOSeya tantavaH // Ram_2,82.14 //
   manye bhartuḥ sukhā śayyā yena bālā tapasvinī /	manye BartuH suKA SayyA yena bAlA tapasvinI /
   sukumārī satī duḥkhaṃ na vijānāti maithilī // Ram_2,82.15 //	sukumArI satI duHKam na vijAnAti mETilI // Ram_2,82.15 //
   sārvabhaumakule jātaḥ sarvalokasukhāvahaḥ /	sArvaBOma kule jAtaH sarva loka suKa AvahaH /
   sarvalokapriyas tyaktvā rājyaṃ priyam anuttamam // Ram_2,82.16 //	sarva loka priyaH tyaktvA rAjyam priyam anuttamam // Ram_2,82.16 //
   katham indīvaraśyāmo raktākṣaḥ priyadarśanaḥ /	kaTam indIvara SyAmaH rakta akzaH priya darSanaH /
   sukhabhāgī ca duḥkhārhaḥ śayito bhuvi rāghavaḥ // Ram_2,82.17 //	suKa BAgI ca duHKa arhaH SayitaH Buvi rAGavaH // Ram_2,82.17 //
   siddhārthā khalu vaidehī patiṃ yānugatā vanam /	sidDArTA Kalu vEdehI patim yA anugatAH vanam /
   vayaṃ saṃśayitāḥ sarve hīnās tena mahātmanā // Ram_2,82.18 //	vayam saMSayitAH sarve hInAH tena mahAtmanA // Ram_2,82.18 //
   akarṇadhārā pṛthivī śūnyeva pratibhāti mā /	akarNaDArA pRTivI SUnyA iva pratiBAti mA /
   gate daśarathe svarge rāme cāraṇyam āśrite // Ram_2,82.19 //	gate daSaraTe svarge rAme ca araNyam ASrite // Ram_2,82.19 //
   na ca prārthayate kaścin manasāpi vasuṃdharām /	na ca prArTayate kaScid manasA api vasuMDarAm /
   vane 'pi vasatas tasya bāhuvīryābhirakṣitām // Ram_2,82.20 //	vane api vasataH tasya bAhu vIrya aBirakzitAm // Ram_2,82.20 //
   śūnyasaṃvaraṇārakṣām ayantritahayadvipām /	SUnya saMvaraNa ArakzAm ayantrita haya dvipAm /
   apāvṛtapuradvārāṃ rājadhānīm arakṣitām // Ram_2,82.21 //	apAvRta pura dvArAm rAjaDAnIm arakzitAm // Ram_2,82.21 //
   aprahṛṣṭabalāṃ nyūnāṃ viṣamasthām anāvṛtām /	aprahRzwa balAm nyUnAm vizama sTAm anAvRtAm /
   śatravo nābhimanyante bhakṣān viṣakṛtān iva // Ram_2,82.22 //	SatravaH na aBimanyante BakzAn viza kRtAn iva // Ram_2,82.22 //
   adya prabhṛti bhūmau tu śayiṣye 'haṃ tṛṇeṣu vā /	adya praBRti BUmO tu Sayizye aham tRNezu vA /
   phalamūlāśano nityaṃ jaṭācīrāṇi dhārayan // Ram_2,82.23 //	Pala mUla aSanaH nityam jawA cIrANi DArayan // Ram_2,82.23 //
   tasyārtham uttaraṃ kālaṃ nivatsyāmi sukhaṃ vane /	tasya arTam uttaram kAlam nivatsyAmi suKam vane /
   taṃ pratiśravam āmucya nāsya mithyā bhaviṣyati // Ram_2,82.24 //	tam pratiSravam Amucya na asya miTyA Bavizyati // Ram_2,82.24 //
   vasantaṃ bhrātur arthāya śatrughno mānuvatsyati /	vasantam BrAtuH arTAya SatruGnaH mA anuvatsyati /
   lakṣmaṇena saha tv āryo ayodhyāṃ pālayiṣyati // Ram_2,82.25 //	lakzmaNena saha tu AryaH ayoDyAm pAlayizyati // Ram_2,82.25 //
   abhiṣekṣyanti kākutstham ayodhyāyāṃ dvijātayaḥ /	aBizekzyanti kAkutsTam ayoDyAyAm dvijAtayaH /
   api me devatāḥ kuryur imaṃ satyaṃ manoratham // Ram_2,82.26 //	api me devatAH kuryuH imam satyam manoraTam // Ram_2,82.26 //
   prasādyamānaḥ śirasā mayā svayaṃ bahuprakāraṃ yadi na prapatsyate /	prasAdyamAnaH SirasA mayA svayam bahu prakAram yadi na prapatsyate /
   tato 'nuvatsyāmi cirāya rāghavaṃ vane vasan nārhati mām upekṣitum //	tatas anuvatsyAmi cirAya rAGavam vane vasan na arhati mAm upekzitum //
   Ram_2,82.27 //	Ram_2,82.27 //
   vyuṣya rātriṃ tu tatraiva gaṅgākūle sa rāghavaḥ /	vyuzya rAtrim tu tatra eva gaFgA kUle sa rAGavaH /
   bharataḥ kālyam utthāya śatrughnam idam abravīt // Ram_2,83.1 //	BarataH kAlyam utTAya SatruGnam idam abravIt // Ram_2,83.1 //
   śatrughottiṣṭha kiṃ śeṣe niṣādādhipatiṃ guham /	SatruGA uttizWa kim Seze nizAda aDipatim guham /
   śīghram ānaya bhadraṃ te tārayiṣyati vāhinīm // Ram_2,83.2 //	SIGram Anaya Badram te tArayizyati vAhinIm // Ram_2,83.2 //
   jāgarmi nāhaṃ svapimi tathaivāryaṃ vicintayan /	jAgarmi na aham svapimi taTA eva Aryam vicintayan /
   ity evam abravīd bhrātrā śatrughno 'pi pracoditaḥ // Ram_2,83.3 //	iti evam abravIt BrAtrA SatruGnaH api pracoditaH // Ram_2,83.3 //
   iti saṃvadator evam anyonyaṃ narasiṃhayoḥ /	iti saMvadatoH evam anyonyam nara siMhayoH /
   āgamya prāñjaliḥ kāle guho bharatam abravīt // Ram_2,83.4 //	Agamya prAQjaliH kAle guhaH Baratam abravIt // Ram_2,83.4 //
   kaccit sukhaṃ nadītīre 'vātsīḥ kākutstha śarvarīm /	kaccit suKam nadI tIre avAtsIH kAkutsTa SarvarIm /
   kaccic ca saha sainyasya tava sarvam anāmayam // Ram_2,83.5 //	kaccit ca saha sEnyasya tava sarvam anAmayam // Ram_2,83.5 //
   guhasya tat tu vacanaṃ śrutvā snehād udīritam /	guhasya tat tu vacanam SrutvA snehAt udIritam /
   rāmasyānuvaśo vākyaṃ bharato 'pīdam abravīt // Ram_2,83.6 //	rAmasya anuvaSaH vAkyam BarataH api idam abravIt // Ram_2,83.6 //
   sukhā naḥ śarvarī rājan pūjitāś cāpi te vayam /	suKAH naH SarvarI rAjan pUjitAH ca api te vayam /
   gaṅgāṃ tu naubhir bahvībhir dāśāḥ saṃtārayantu naḥ // Ram_2,83.7 //	gaFgAm tu nOBiH bahvIBiH dASAH saMtArayantu naH // Ram_2,83.7 //
   tato guhaḥ saṃtvaritaḥ śrutvā bharataśāsanam /	tatas guhaH saMtvaritaH SrutvA Barata SAsanam /
   pratipraviśya nagaraṃ taṃ jñātijanam abravīt // Ram_2,83.8 //	pratipraviSya nagaram tam jQAti janam abravIt // Ram_2,83.8 //
   uttiṣṭhata prabudhyadhvaṃ bhadram astu hi vaḥ sadā /	uttizWata prabuDyaDvam Badram astu hi vaH sadA /
   nāvaḥ samanukarṣadhvaṃ tārayiṣyāma vāhinīm // Ram_2,83.9 //	nAvaH samanukarzaDvam tArayizyAma vAhinIm // Ram_2,83.9 //
   te tathoktāḥ samutthāya tvaritā rājaśāsanāt /	te taTA uktAH samutTAya tvaritAH rAja SAsanAt /
   pañca nāvāṃ śatāny eva samāninyuḥ samantataḥ // Ram_2,83.10 //	paQca nAvAm SatAni eva samAninyuH samantataH // Ram_2,83.10 //
   anyāḥ svastikavijñeyā mahāghaṇṭādharā varāḥ /	anyAH svastika vijQeyAH mahA GaNwA DarAH varAH /
   śobhamānāḥ patākinyo yuktavātāḥ susaṃhatāḥ // Ram_2,83.11 //	SoBamAnAH patAkinyaH yukta vAtAH su saMhatAH // Ram_2,83.11 //
   tataḥ svastikavijñeyāṃ pāṇḍukambalasaṃvṛtām /	tatas svastika vijQeyAm pANxu kambala saMvRtAm /
   sanandighoṣāṃ kalyāṇīṃ guho nāvam upāharat // Ram_2,83.12 //	sa nandi GozAm kalyANIm guhaH nAvam upAharat // Ram_2,83.12 //
   tām āruroha bharataḥ śatrughnaś ca mahābalaḥ /	tAm Aruroha BarataH SatruGnaH ca mahA balaH /
   kausalyā ca sumitrā ca yāś cānyā rājayoṣitaḥ // Ram_2,83.13 //	kOsalyA ca sumitrA ca yAH ca anyAH rAja yozitaH // Ram_2,83.13 //
   purohitaś ca tat pūrvaṃ gurave brāhmaṇāś ca ye /	purohitaH ca tat pUrvam gurave brAhmaNAH ca ye /
   anantaraṃ rājadārās tathaiva śakaṭāpaṇāḥ // Ram_2,83.14 //	anantaram rAja dArAH taTA eva Sakawa ApaNAH // Ram_2,83.14 //
   āvāsam ādīpayatāṃ tīrthaṃ cāpy avagāhatām /	AvAsam AdIpayatAm tIrTam ca api avagAhatAm /
   bhāṇḍāni cādadānānāṃ ghoṣas tridivam aspṛśat // Ram_2,83.15 //	BANxAni ca AdadAnAnAm GozaH tridivam aspRSat // Ram_2,83.15 //
   patākinyas tu tā nāvaḥ svayaṃ dāśair adhiṣṭhitāḥ /	patAkinyaH tu tAH nAvaH svayam dASEH aDizWitAH /
   vahantyo janam ārūḍhaṃ tadā saṃpetur āśugāḥ // Ram_2,83.16 //	vahantyaH janam ArUXam tadA saMpetuH ASu gAH // Ram_2,83.16 //
   nārīṇām abhipūrṇās tu kāścit kāścit tu vājinām /	nArINAm aBipUrNAH tu kAScid kAScid tu vAjinAm /
   kaścit tatra vahanti sma yānayugyaṃ mahādhanam // Ram_2,83.17 //	kaScid tatra vahanti sma yAna yugyam mahADanam // Ram_2,83.17 //
   tāḥ sma gatvā paraṃ tīram avaropya ca taṃ janam /	tAH sma gatvA param tIram avaropya ca tam janam /
   nivṛttāḥ kāṇḍacitrāṇi kriyante dāśabandhubhiḥ // Ram_2,83.18 //	nivRttAH kANxa citrANi kriyante dASa banDuBiH // Ram_2,83.18 //
   savaijayantās tu gajā gajārohaiḥ pracoditāḥ /	sa vEjayantAH tu gajAH gaja ArohEH pracoditAH /
   tarantaḥ sma prakāśante sadhvajā iva parvatāḥ // Ram_2,83.19 //	tarantaH sma prakASante sa DvajAH iva parvatAH // Ram_2,83.19 //
   nāvaś cāruruhus tv anye plavais terus tathāpare /	nAvaH ca AruruhuH tu anye plavEH teruH taTA apare /
   anye kumbhaghaṭais terur anye teruś ca bāhubhiḥ // Ram_2,83.20 //	anye kumBa GawEH teruH anye teruH ca bAhuBiH // Ram_2,83.20 //
   sā puṇyā dhvajinī gaṅgāṃ dāśaiḥ saṃtāritā svayam /	sA puNyA DvajinI gaFgAm dASEH saMtAritA svayam /
   maitre muhūrte prayayau prayāgavanam uttamam // Ram_2,83.21 //	mEtre muhUrte prayayO prayAga vanam uttamam // Ram_2,83.21 //
   āśvāsayitvā ca camūṃ mahātmā niveśayitvā ca yathopajoṣam /	ASvAsayitvA ca camUm mahAtmA niveSayitvA ca yaTA upajozam /
   draṣṭuṃ bharadvājam ṛṣipravaryam ṛtvigvṛtaḥ san bharataḥ pratasthe //	drazwum BaradvAjam Rzi pravaryam Rtvij vRtaH san BarataH pratasTe //
   Ram_2,83.22 //	Ram_2,83.22 //
   bharadvājāśramaṃ dṛṣṭvā krośād eva nararṣabhaḥ /	BaradvAja ASramam dRzwvA kroSAt eva nara RzaBaH /
   balaṃ sarvam avasthāpya jagāma saha mantribhiḥ // Ram_2,84.1 //	balam sarvam avasTApya jagAma saha mantriBiH // Ram_2,84.1 //
   padbhyām eva hi dharmajño nyastaśastraparicchadaḥ /	padByAm eva hi Darma jQaH nyasta Sastra paricCadaH /
   vasāno vāsasī kṣaume purodhāya purohitam // Ram_2,84.2 //	vasAnaH vAsasI kzOme puroDAya purohitam // Ram_2,84.2 //
   tataḥ saṃdarśane tasya bharadvājasya rāghavaḥ /	tatas saMdarSane tasya BaradvAjasya rAGavaH /
   mantriṇas tān avasthāpya jagāmānu purohitam // Ram_2,84.3 //	mantriNaH tAn avasTApya jagAma anu purohitam // Ram_2,84.3 //
   vasiṣṭham atha dṛṣṭvaiva bharadvājo mahātapāḥ /	vasizWam aTa dRzwvA eva BaradvAjaH mahA tapAH /
   saṃcacālāsanāt tūrṇaṃ śiṣyān arghyam iti bruvan // Ram_2,84.4 //	saMcacAla AsanAt tUrNam SizyAn arGyam iti bruvan // Ram_2,84.4 //
   samāgamya vasiṣṭhena bharatenābhivāditaḥ /	samAgamya vasizWena Baratena aBivAditaH /
   abudhyata mahātejāḥ sutaṃ daśarathasya tam // Ram_2,84.5 //	abuDyata mahA tejAH sutam daSaraTasya tam // Ram_2,84.5 //
   tābhyām arghyaṃ ca pādyaṃ ca dattvā paścāt phalāni ca /	tAByAm arGyam ca pAdyam ca dattvA paScAt PalAni ca /
   ānupūrvyāc ca dharmajñaḥ papraccha kuśalaṃ kule // Ram_2,84.6 //	AnupUrvyAt ca Darma jQaH papracCa kuSalam kule // Ram_2,84.6 //
   ayodhyāyāṃ bale kośe mitreṣv api ca mantriṣu /	ayoDyAyAm bale koSe mitrezu api ca mantrizu /
   jānan daśarathaṃ vṛttaṃ na rājānam udāharat // Ram_2,84.7 //	jAnan daSaraTam vRttam na rAjAnam udAharat // Ram_2,84.7 //
   vasiṣṭho bharataś cainaṃ papracchatur anāmayam /	vasizWaH BarataH ca enam papracCatuH anAmayam /
   śarīre 'gniṣu vṛkṣeṣu śiṣyeṣu mṛgapakṣiṣu // Ram_2,84.8 //	SarIre agnizu vRkzezu Sizyezu mRga pakzizu // Ram_2,84.8 //
   tatheti ca pratijñāya bharadvājo mahātapāḥ /	taTA iti ca pratijQAya BaradvAjaH mahA tapAH /
   bharataṃ pratyuvācedaṃ rāghavasnehabandhanāt // Ram_2,84.9 //	Baratam pratyuvAca idam rAGava sneha banDanAt // Ram_2,84.9 //
   kim ihāgamane kāryaṃ tava rājyaṃ praśāsataḥ /	kim iha Agamane kAryam tava rAjyam praSAsataH /
   etad ācakṣva me sarvaṃ na hi me śudhyate manaḥ // Ram_2,84.10 //	etat Acakzva me sarvam na hi me SuDyate manaH // Ram_2,84.10 //
   suṣuve yamamitraghnaṃ kausalyānandavardhanam /	suzuve yam amitra Gnam kOsalyA Ananda varDanam /
   bhrātrā saha sabhāryo yaś ciraṃ pravrājito vanam // Ram_2,84.11 //	BrAtrA saha sa BAryaH yaH ciram pravrAjitaH vanam // Ram_2,84.11 //
   niyuktaḥ strīniyuktena pitrā yo 'sau mahāyaśāḥ /	niyuktaH strI niyuktena pitrA yaH asO mahA yaSAH /
   vanavāsī bhavetīha samāḥ kila caturdaśa // Ram_2,84.12 //	vana vAsI Bava iti iha samAH kila caturdaSa // Ram_2,84.12 //
   kaccin na tasyāpāpasya pāpaṃ kartum ihecchasi /	kaccit na tasya apApasya pApam kartum iha icCasi /
   akaṇṭakaṃ bhoktumanā rājyaṃ tasyānujasya ca // Ram_2,84.13 //	akaNwakam Boktu manAH rAjyam tasya anujasya ca // Ram_2,84.13 //
   evam ukto bharadvājaṃ bharataḥ pratyuvāca ha /	evam uktaH BaradvAjam BarataH pratyuvAca ha /
   paryaśrunayano duḥkhād vācā saṃsajjamānayā // Ram_2,84.14 //	paryaSru nayanaH duHKAt vAcA saMsajjamAnayA // Ram_2,84.14 //
   hato 'smi yadi mām evaṃ bhagavān api manyate /	hataH asmi yadi mAm evam BagavAn api manyate /
   matto na doṣam āśaṅker naivaṃ mām anuśādhi hi // Ram_2,84.15 //	mattaH na dozam ASaFkeH na evam mAm anuSADi hi // Ram_2,84.15 //
   na caitad iṣṭaṃ mātā me yad avocan madantare /	na ca etat izwam mAtA me yat avocat mad antare /
   nāham etena tuṣṭaś ca na tad vacanam ādade // Ram_2,84.16 //	na aham etena tuzwaH ca na tat vacanam Adade // Ram_2,84.16 //
   ahaṃ tu taṃ naravyāghram upayātaḥ prasādakaḥ /	aham tu tam nara vyAGram upayAtaH prasAdakaH /
   pratinetum ayodhyāṃ ca pādau tasyābhivanditum // Ram_2,84.17 //	pratinetum ayoDyAm ca pAdO tasya aBivanditum // Ram_2,84.17 //
   tvaṃ mām evaṃ gataṃ matvā prasādaṃ kartum arhasi /	tvam mAm evam gatam matvA prasAdam kartum arhasi /
   śaṃsa me bhagavan rāmaḥ kva samprati mahīpatiḥ // Ram_2,84.18 //	SaMsa me Bagavan rAmaH kva samprati mahIpatiH // Ram_2,84.18 //
   uvāca taṃ bharadvājaḥ prasādād bharataṃ vacaḥ /	uvAca tam BaradvAjaH prasAdAt Baratam vacaH /
   tvayy etat puruṣavyāghra yuktaṃ rāghavavaṃśaje /	tvayi etat puruza vyAGra yuktam rAGava vaMSa je /
   guruvṛttir damaś caiva sādhūnāṃ cānuyāyitā // Ram_2,84.19 //	guru vRttiH damaH ca eva sADUnAm ca anuyAyitA // Ram_2,84.19 //
   jāne caitan manaḥsthaṃ te dṛḍhīkaraṇam astv iti /	jAne ca etat manaH sTam te dRXIkaraNam astu iti /
   apṛcchaṃ tvāṃ tavātyarthaṃ kīrtiṃ samabhivardhayan // Ram_2,84.20 //	apRcCam tvAm tava atyarTam kIrtim samaBivarDayan // Ram_2,84.20 //
   asau vasati te bhrātā citrakūṭe mahāgirau /	asO vasati te BrAtA citrakUwe mahA girO /
   śvas tu gantāsi taṃ deśaṃ vasādya saha mantribhiḥ /	Svas tu gantAsi tam deSam vasA adya saha mantriBiH /
   etaṃ me kuru suprājña kāmaṃ kāmārthakovida // Ram_2,84.21 //	etam me kuru su prAjQa kAmam kAma arTa kovidaH // Ram_2,84.21 //
   tatas tathety evam udāradarśanaḥ pratītarūpo bharato 'bravīd vacaḥ /	tatas taTA iti evam udAra darSanaH pratIta rUpaH BarataH abravIt vacaH /
   cakāra buddhiṃ ca tadā mahāśrame niśānivāsāya narādhipātmajaḥ //	cakAra budDim ca tadA mahA ASrame niSA nivAsAya narADipa AtmajaH //
   Ram_2,84.22 //	Ram_2,84.22 //
   kṛtabuddhiṃ nivāsāya tathaiva sa munis tadā /	kRtabudDim nivAsAya taTA eva sa muniH tadA /
   bharataṃ kaikayīputram ātithyena nyamantrayat // Ram_2,85.1 //	Baratam kEkayI putram AtiTyena nyamantrayat // Ram_2,85.1 //
   abravīd bharatas tv enaṃ nanv idaṃ bhavatā kṛtam /	abravIt BarataH tu enam nanu idam BavatA kRtam /
   pādyam arghyaṃ tathātithyaṃ vane yad upapadyate // Ram_2,85.2 //	pAdyam arGyam taTA AtiTyam vane yat upapadyate // Ram_2,85.2 //
   athovāca bharadvājo bharataṃ prahasann iva /	aTa uvAca BaradvAjaH Baratam prahasan iva /
   jāne tvāṃ prītisaṃyuktaṃ tuṣyes tvaṃ yena kenacit // Ram_2,85.3 //	jAne tvAm prIti saMyuktam tuzyeH tvam yena kenacid // Ram_2,85.3 //
   senāyās tu tavaitasyāḥ kartum icchāmi bhojanam /	senAyAH tu tava etasyAH kartum icCAmi Bojanam /
   mama prītir yathārūpā tvam arho manujarṣabha // Ram_2,85.4 //	mama prItiH yaTArUpA tvam arhaH manuja RzaBaH // Ram_2,85.4 //
   kimarthaṃ cāpi nikṣipya dūre balam ihāgataḥ /	kimarTam ca api nikzipya dUre balam iha AgataH /
   kasmān nehopayāto 'si sabalaḥ puruṣarṣabha // Ram_2,85.5 //	kasmAt na iha upayAtaH asi sa balaH puruza RzaBaH // Ram_2,85.5 //
   bharataḥ pratyuvācedaṃ prāñjalis taṃ tapodhanam /	BarataH pratyuvAca idam prAQjaliH tam tapoDanam /
   sasainyo nopayāto 'smi bhagavan bhagavadbhayāt // Ram_2,85.6 //	sa sEnyaH na upayAtaH asmi Bagavan Bagavat BayAt // Ram_2,85.6 //
   vājimukhyā manuṣyāś ca mattāś ca varavāraṇāḥ /	vAji muKyAH manuzyAH ca mattAH ca vara vAraNAH /
   pracchādya mahatīṃ bhūmiṃ bhagavann anuyānti mām // Ram_2,85.7 //	pracCAdya mahatIm BUmim Bagavan anuyAnti mAm // Ram_2,85.7 //
   te vṛkṣān udakaṃ bhūmim āśrameṣūṭajāṃs tathā /	te vRkzAn udakam BUmim ASramezu uwajAn taTA /
   na hiṃsyur iti tenāham eka evāgatas tataḥ // Ram_2,85.8 //	na hiMsyuH iti tena aham ekaH eva AgataH tatas // Ram_2,85.8 //
   ānīyatām itaḥ senety ājñaptaḥ paramarṣiṇā /	AnIyatAm itas senA iti AjQaptaH parama RziNA /
   tathā tu cakre bharataḥ senāyāḥ samupāgamam // Ram_2,85.9 //	taTA tu cakre BarataH senAyAH samupAgamam // Ram_2,85.9 //
   agniśālāṃ praviśyātha pītvāpaḥ parimṛjya ca /	agni SAlAm praviSya aTa pItvA apaH parimRjya ca /
   ātithyasya kriyāhetor viśvakarmāṇam āhvayat // Ram_2,85.10 //	AtiTyasya kriyA hetoH viSvakarmANam Ahvayat // Ram_2,85.10 //
   āhvaye viśvakarmāṇam ahaṃ tvaṣṭāram eva ca /	Ahvaye viSvakarmANam aham tvazwAram eva ca /
   ātithyaṃ kartum icchāmi tatra me saṃvidhīyatām // Ram_2,85.11 //	AtiTyam kartum icCAmi tatra me saMviDIyatAm // Ram_2,85.11 //
   prāksrotasaś ca yā nadyaḥ pratyaksrotasa eva ca /	prAc srotasaH ca yAH nadyaH pratyak srotasaH eva ca /
   pṛthivyām antarikṣe ca samāyāntv adya sarvaśaḥ // Ram_2,85.12 //	pRTivyAm antarikze ca samAyAntu adya sarvaSas // Ram_2,85.12 //
   anyāḥ sravantu maireyaṃ surām anyāḥ suniṣṭhitām /	anyAH sravantu mEreyam surAm anyAH su nizWitAm /
   aparāś codakaṃ śītam ikṣukāṇḍarasopamam // Ram_2,85.13 //	aparAH ca udakam SItam ikzu kANxa rasa upamam // Ram_2,85.13 //
   āhvaye devagandharvān viśvāvasuhahāhuhūn /	Ahvaye deva ganDarvAn viSvOvasu hahA huhUn /
   tathaivāpsaraso devīr gandharvīś cāpi sarvaśaḥ // Ram_2,85.14 //	taTA eva apsarasaH devIH ganDarvIH ca api sarvaSas // Ram_2,85.14 //
   ghṛtācīm atha viśvācīṃ miśrakeśīm alambusām /	GRtAcIm aTa viSvAcIm miSrakeSIm alambusAm /
   śakraṃ yāś copatiṣṭhanti brahmāṇaṃ yāś ca bhāminīḥ /	Sakram yAH ca upatizWanti brahmANam yAH ca BAminIH /
   sarvās tumburuṇā sārdham āhvaye saparicchadāḥ // Ram_2,85.15 //	sarvAH tumburuNA sArDam Ahvaye sa paricCadAH // Ram_2,85.15 //
   vanaṃ kuruṣu yad divyaṃ vāso bhūṣaṇapattravat /	vanam kuruzu yat divyam vAsaH BUzaNa pattra vat /
   divyanārīphalaṃ śaśvat tat kauberam ihaiva tu // Ram_2,85.16 //	divya nArI Palam SaSvat tat kOberam iha eva tu // Ram_2,85.16 //
   iha me bhagavān somo vidhattām annam uttamam /	iha me BagavAn somaH viDattAm annam uttamam /
   bhakṣyaṃ bhojyaṃ ca coṣyaṃ ca lehyaṃ ca vividhaṃ bahu // Ram_2,85.17 //	Bakzyam Bojyam ca cozyam ca lehyam ca viviDam bahu // Ram_2,85.17 //
   vicitrāṇi ca mālyāni pādapapracyutāni ca /	vicitrANi ca mAlyAni pAdapa pracyutAni ca /
   surādīni ca peyāni māṃsāni vividhāni ca // Ram_2,85.18 //	sura AdIni ca peyAni mAMsAni viviDAni ca // Ram_2,85.18 //
   evaṃ samādhinā yuktas tejasāpratimena ca /	evam samADinA yuktaH tejasA apratimena ca /
   śikṣāsvarasamāyuktaṃ tapasā cābravīn muniḥ // Ram_2,85.19 //	SikzA svara samAyuktam tapasA ca abravIt muniH // Ram_2,85.19 //
   manasā dhyāyatas tasya prāṅmukhasya kṛtāñjaleḥ /	manasA DyAyataH tasya prAFmuKasya kRta aQjaleH /
   ājagmus tāni sarvāṇi daivatāni pṛthakpṛthak // Ram_2,85.20 //	AjagmuH tAni sarvANi dEvatAni pRTak pRTak // Ram_2,85.20 //
   malayaṃ darduraṃ caiva tataḥ svedanudo 'nilaḥ /	malayam darduram ca eva tatas sveda nudaH anilaH /
   upaspṛśya vavau yuktyā supriyātmā sukhaḥ śivaḥ // Ram_2,85.21 //	upaspRSya vavO yuktyA su priya AtmA suKaH SivaH // Ram_2,85.21 //
   tato 'bhyavartanta ghanā divyāḥ kusumavṛṣṭayaḥ /	tatas aByavartanta GanAH divyAH kusuma vRzwayaH /
   devadundubhighoṣaś ca dikṣu sarvāsu śuśruve // Ram_2,85.22 //	deva dunduBi GozaH ca dikzu sarvAsu SuSruve // Ram_2,85.22 //
   pravavuś cottamā vātā nanṛtuś cāpsarogaṇāḥ /	pravavuH ca uttamAH vAtAH nanRtuH ca apsaraH gaNAH /
   prajagur devagandharvā vīṇāḥ pramumucuḥ svarān // Ram_2,85.23 //	prajaguH deva ganDarvAH vINAH pramumucuH svarAn // Ram_2,85.23 //
   sa śabdo dyāṃ ca bhūmiṃ ca prāṇināṃ śravaṇāni ca /	sa SabdaH dyAm ca BUmim ca prANinAm SravaNAni ca /
   viveśoccāritaḥ ślakṣṇaḥ samo layaguṇānvitaḥ // Ram_2,85.24 //	viveSa uccAritaH SlakzNaH samaH laya guNa anvitaH // Ram_2,85.24 //
   tasminn uparate śabde divye śrotrasukhe nṛṇām /	tasmin uparate Sabde divye Srotra suKe nRNAm /
   dadarśa bhārataṃ sainyaṃ vidhānaṃ viśvakarmaṇaḥ // Ram_2,85.25 //	dadarSa BAratam sEnyam viDAnam viSvakarmaNaH // Ram_2,85.25 //
   babhūva hi samā bhūmiḥ samantāt pañcayojanam /	baBUva hi samA BUmiH samantAt paQca yojanam /
   śādvalair bahubhiś channā nīlavaiḍūryasaṃnibhaiḥ // Ram_2,85.26 //	SAdvalEH bahuBiH CannA nIla vExUrya saMniBEH // Ram_2,85.26 //
   tasmin bilvāḥ kapitthāś ca panasā bījapūrakāḥ /	tasmin bilvAH kapitTAH ca panasAH bIjapUrakAH /
   āmalakyo babhūvuś ca cūtāś ca phalabhūṣaṇāḥ // Ram_2,85.27 //	AmalakyaH baBUvuH ca cUtAH ca Pala BUzaNAH // Ram_2,85.27 //
   uttarebhyaḥ kurubhyaś ca vanaṃ divyopabhogavat /	uttareByaH kuruByaH ca vanam divya upaBoga vat /
   ājagāma nadī divyā tīrajair bahubhir vṛtā // Ram_2,85.28 //	AjagAma nadI divyA tIra jEH bahuBiH vRtAH // Ram_2,85.28 //
   catuḥśālāni śubhrāṇi śālāś ca gajavājinām /	catur SAlAni SuBrANi SAlAH ca gaja vAjinAm /
   harmyaprāsādasaṃghātās toraṇāni śubhāni ca // Ram_2,85.29 //	harmya prAsAda saMGAtAH toraNAni SuBAni ca // Ram_2,85.29 //
   sitameghanibhaṃ cāpi rājaveśma sutoraṇam /	sita meGa niBam ca api rAja veSma su toraNam /
   śuklamālyakṛtākāraṃ divyagandhasamukṣitam // Ram_2,85.30 //	Sukla mAlya kRta AkAram divya ganDa samukzitam // Ram_2,85.30 //
   caturasram asaṃbādhaṃ śayanāsanayānavat /	catur asram asaMbADam Sayana Asana yAna vat /
   divyaiḥ sarvarasair yuktaṃ divyabhojanavastravat // Ram_2,85.31 //	divyEH sarva rasEH yuktam divya Bojana vastra vat // Ram_2,85.31 //
   upakalpitasarvānnaṃ dhautanirmalabhājanam /	upakalpita sarva annam DOta nirmala BAjanam /
   kḷptasarvāsanaṃ śrīmat svāstīrṇaśayanottamam // Ram_2,85.32 //	k?pta sarva Asanam SrImat su AstIrNa Sayana uttamam // Ram_2,85.32 //
   praviveśa mahābāhur anujñāto maharṣiṇā /	praviveSa mahA bAhuH anujQAtaH mahA RziNA /
   veśma tad ratnasampūrṇaṃ bharataḥ kaikayīsutaḥ // Ram_2,85.33 //	veSma tat ratna sampUrNam BarataH kEkayI sutaH // Ram_2,85.33 //
   anujagmuś ca taṃ sarve mantriṇaḥ sapurohitāḥ /	anujagmuH ca tam sarve mantriNaH sa purohitAH /
   babhūvuś ca mudā yuktās taṃ dṛṣṭvā veśmasaṃvidhim // Ram_2,85.34 //	baBUvuH ca mudA yuktAH tam dRzwvA veSma saMviDim // Ram_2,85.34 //
   tatra rājāsanaṃ divyaṃ vyajanaṃ chattram eva ca /	tatra rAja Asanam divyam vyajanam Cattram eva ca /
   bharato mantribhiḥ sārdham abhyavartata rājavat // Ram_2,85.35 //	BarataH mantriBiH sArDam aByavartata rAja vat // Ram_2,85.35 //
   āsanaṃ pūjayāmāsa rāmāyābhipraṇamya ca /	Asanam pUjayAmAsa rAmAya aBipraNamya ca /
   vālavyajanam ādāya nyaṣīdat sacivāsane // Ram_2,85.36 //	vAla vyajanam AdAya nyazIdat saciva Asane // Ram_2,85.36 //
   ānupūrvyān niṣeduś ca sarve mantripurohitāḥ /	AnupUrvyAt nizeduH ca sarve mantri purohitAH /
   tataḥ senāpatiḥ paścāt praśāstā ca niṣedatuḥ // Ram_2,85.37 //	tatas senApatiH paScAt praSAstA ca nizedatuH // Ram_2,85.37 //
   tatas tatra muhūrtena nadyaḥ pāyasakardamāḥ /	tatas tatra muhUrtena nadyaH pAyasa kardamAH /
   upātiṣṭhanta bharataṃ bharadvājasya śāsanāt // Ram_2,85.38 //	upAtizWanta Baratam BaradvAjasya SAsanAt // Ram_2,85.38 //
   tāsām ubhayataḥ kūlaṃ pāṇḍumṛttikalepanāḥ /	tAsAm uBayatas kUlam pANxu mRttika lepanAH /
   ramyāś cāvasathā divyā brahmaṇas tu prasādajāḥ // Ram_2,85.39 //	ramyAH ca AvasaTAH divyAH brahmaNaH tu prasAda jAH // Ram_2,85.39 //
   tenaiva ca muhūrtena divyābharaṇabhūṣitāḥ /	tena eva ca muhUrtena divya ABaraNa BUzitAH /
   āgur viṃśatisāhasrā brahmaṇā prahitāḥ striyaḥ // Ram_2,85.40 //	AguH viMSati sAhasrAH brahmaNA prahitAH striyaH // Ram_2,85.40 //
   suvarṇamaṇimuktena pravālena ca śobhitāḥ /	suvarNa maNi muktena pravAlena ca SoBitAH /
   āgur viṃśatisāhasrāḥ kuberaprahitāḥ striyaḥ // Ram_2,85.41 //	AguH viMSati sAhasrAH kubera prahitAH striyaH // Ram_2,85.41 //
   yābhir gṛhītaḥ puruṣaḥ sonmāda iva lakṣyate /	yABiH gRhItaH puruzaH sa unmAdaH iva lakzyate /
   āgur viṃśatisāhasrā nandanād apsarogaṇāḥ // Ram_2,85.42 //	AguH viMSati sAhasrAH nandanAt apsaraH gaNAH // Ram_2,85.42 //
   nāradas tumburur gopaḥ parvataḥ sūryavarcasaḥ /	nAradaH tumburuH gopaH parvataH sUrya varcasaH /
   ete gandharvarājāno bharatasyāgrato jaguḥ // Ram_2,85.43 //	ete ganDarva rAjAnaH Baratasya agratas jaguH // Ram_2,85.43 //
   alambusā miśrakeśī puṇḍarīkātha vāmanā /	alambusA miSrakeSI puNxarIkA aTa vAmanAH /
   upānṛtyaṃs tu bharataṃ bharadvājasya śāsanāt // Ram_2,85.44 //	upAnRtyan tu Baratam BaradvAjasya SAsanAt // Ram_2,85.44 //
   yāni mālyāni deveṣu yāni caitrarathe vane /	yAni mAlyAni devezu yAni cEtraraTe vane /
   prayāge tāny adṛśyanta bharadvājasya śāsanāt // Ram_2,85.45 //	prayAge tAni adRSyanta BaradvAjasya SAsanAt // Ram_2,85.45 //
   bilvā mārdaṅgikā āsañ śamyāgrāhā vibhītakāḥ /	bilvAH mArdaFgikAH Asan SamyA grAhAH viBItakAH /
   aśvatthā nartakāś cāsan bharadvājasya tejasā // Ram_2,85.46 //	aSvatTAH nartakAH ca Asan BaradvAjasya tejasA // Ram_2,85.46 //
   tataḥ saralatālāś ca tilakā naktamālakāḥ /	tatas sarala tAlAH ca tilakAH naktamAlakAH /
   prahṛṣṭās tatra saṃpetuḥ kubjā bhūtvātha vāmanāḥ // Ram_2,85.47 //	prahRzwAH tatra saMpetuH kubjAH BUtvA aTa vAmanAH // Ram_2,85.47 //
   śiṃśapāmalakī jambūr yāś cānyāḥ kānane latāḥ /	SiMSapA AmalakI jambUH yAH ca anyAH kAnane latAH /
   pramadāvigrahaṃ kṛtvā bharadvājāśrame 'vasan // Ram_2,85.48 //	pramadA vigraham kRtvA BaradvAja ASrame avasan // Ram_2,85.48 //
   surāṃ surāpāḥ pibata pāyasaṃ ca bubhukṣitāḥ /	surAm surApAH pibata pAyasam ca buBukzitAH /
   māṃsāni ca sumedhyāni bhakṣyantāṃ yāvad icchatha // Ram_2,85.49 //	mAMsAni ca sumeDyAni BakzyantAm yAvat icCaTa // Ram_2,85.49 //
   utsādya snāpayanti sma nadītīreṣu valguṣu /	utsAdya snApayanti sma nadI tIrezu valguzu /
   apy ekam ekaṃ puruṣaṃ pramadāḥ sapta cāṣṭa ca // Ram_2,85.50 //	api ekam ekam puruzam pramadAH sapta ca azwa ca // Ram_2,85.50 //
   saṃvahantyaḥ samāpetur nāryo ruciralocanāḥ /	saMvahantyaH samApetuH nAryaH rucira locanAH /
   parimṛjya tathā nyāyaṃ pāyayanti varāṅganāḥ // Ram_2,85.51 //	parimRjya taTA nyAyam pAyayanti vara aFganAH // Ram_2,85.51 //
   hayān gajān kharān uṣṭrāṃs tathaiva surabheḥ sutān /	hayAn gajAn KarAn uzwrAn taTA eva suraBeH sutAn /
   ikṣūṃś ca madhujālāṃś ca bhojayanti sma vāhanān /	ikzUn ca maDu jAlAn ca Bojayanti sma vAhanAn /
   ikṣvākuvarayodhānāṃ codayanto mahābalāḥ // Ram_2,85.52 //	ikzvAku vara yoDAnAm codayantaH mahA balAH // Ram_2,85.52 //
   nāśvabandho 'śvam ājānān na gajaṃ kuñjaragrahaḥ /	na aSvabanDaH aSvam AjAnAt na gajam kuQjara grahaH /
   mattapramattamuditā camūḥ sā tatra saṃbabhau // Ram_2,85.53 //	matta pramatta muditA camUH sA tatra saMbaBO // Ram_2,85.53 //
   tarpitāḥ sarvakāmais te raktacandanarūṣitāḥ /	tarpitAH sarva kAmEH te raktacandana rUzitAH /
   apsarogaṇasaṃyuktāḥ sainyā vācam udairayan // Ram_2,85.54 //	apsaraH gaNa saMyuktAH sEnyAH vAcam udErayan // Ram_2,85.54 //
   naivāyodhyāṃ gamiṣyāmo na gamiṣyāma daṇḍakān /	na eva ayoDyAm gamizyAmaH na gamizyAma daNxakAn /
   kuśalaṃ bharatasyāstu rāmasyāstu tathā sukham // Ram_2,85.55 //	kuSalam Baratasya astu rAmasya astu taTA suKam // Ram_2,85.55 //
   iti pādātayodhāś ca hastyaśvārohabandhakāḥ /	iti pAdAta yoDAH ca hasti aSva Aroha banDakAH /
   anāthās taṃ vidhiṃ labdhvā vācam etām udairayan // Ram_2,85.56 //	anATAH tam viDim labDvA vAcam etAm udErayan // Ram_2,85.56 //
   samprahṛṣṭā vinedus te narās tatra sahasraśaḥ /	samprahRzwAH vineduH te narAH tatra sahasraSas /
   bharatasyānuyātāraḥ svargo 'yam iti cābruvan // Ram_2,85.57 //	Baratasya anuyAtAraH svargaH ayam iti ca abruvan // Ram_2,85.57 //
   tato bhuktavatāṃ teṣāṃ tad annam amṛtopamam /	tatas BuktavatAm tezAm tat annam amRta upamam /
   divyān udvīkṣya bhakṣyāṃs tān abhavad bhakṣaṇe matiḥ // Ram_2,85.58 //	divyAn udvIkzya BakzyAn tAn aBavat BakzaNe matiH // Ram_2,85.58 //
   preṣyāś ceṭyaś ca vadhvaś ca balasthāś cāpi sarvaśaḥ /	prezyAH cewyaH ca vaDvaH ca balasTAH ca api sarvaSas /
   babhūvus te bhṛśaṃ tṛptāḥ sarve cāhatavāsasaḥ // Ram_2,85.59 //	baBUvuH te BRSam tRptAH sarve ca Ahata vAsasaH // Ram_2,85.59 //
   kuñjarāś ca kharoṣṭraś ca go'śvāś ca mṛgapakṣiṇaḥ /	kuQjarAH ca Kara uzwraH ca go aSvAH ca mRga pakziNaH /
   babhūvuḥ subhṛtās tatra nānyo hy anyam akalpayat // Ram_2,85.60 //	baBUvuH su BRtAH tatra na anyaH hi anyam akalpayat // Ram_2,85.60 //
   nāśuklavāsās tatrāsīt kṣudhito malino 'pi vā /	na aSukla vAsAH tatra AsIt kzuDitaH malinaH api vA /
   rajasā dhvastakeśo vā naraḥ kaścid adṛśyata // Ram_2,85.61 //	rajasA Dvasta keSaH vA naraH kaScid adRSyate // Ram_2,85.61 //
   ājaiś cāpi ca vārāhair niṣṭhānavarasaṃcayaiḥ /	AjEH ca api ca vArAhEH nizWAna vara saMcayEH /
   phalaniryūhasaṃsiddhaiḥ sūpair gandharasānvitaiḥ // Ram_2,85.62 //	Pala niryUha saMsidDEH sUpEH ganDa rasa anvitEH // Ram_2,85.62 //
   puṣpadhvajavatīḥ pūrṇāḥ śuklasyānnasya cābhitaḥ /	puzpa DvajavatIH pUrNAH Suklasya annasya ca aBitas /
   dadṛśur vismitās tatra narā lauhīḥ sahasraśaḥ // Ram_2,85.63 //	dadRSuH vismitAH tatra narAH lOhIH sahasraSas // Ram_2,85.63 //
   babhūvur vanapārśveṣu kūpāḥ pāyasakardamāḥ /	baBUvuH vana pArSvezu kUpAH pAyasa kardamAH /
   tāś ca kāmadughā gāvo drumāś cāsan madhuścyutaḥ // Ram_2,85.64 //	tAH ca kAmaduGAH gAvaH drumAH ca Asat maDuH cyutaH // Ram_2,85.64 //
   vāpyo maireyapūrṇāś ca mṛṣṭamāṃsacayair vṛtāḥ /	vApyaH mEreya pUrNAH ca mRzwa mAMsa cayEH vRtAH /
   prataptapiṭharaiś cāpi mārgamāyūrakaukkuṭaiḥ // Ram_2,85.65 //	pratapta piWarEH ca api mArga mAyUra kOkkuwEH // Ram_2,85.65 //
   pātrīṇāṃ ca sahasrāṇi śātakumbhamayāni ca /	pAtrINAm ca sahasrANi SAtakumBa mayAni ca /
   sthālyaḥ kumbhyaḥ karambhyaś ca dadhipūrṇāḥ susaṃskṛtāḥ /	sTAlyaH kumByaH karamByaH ca daDi pUrNAH susaMskRtAH /
   yauvanasthasya gaurasya kapitthasya sugandhinaḥ // Ram_2,85.66 //	yOvana sTasya gOrasya kapitTasya suganDinaH // Ram_2,85.66 //
   hradāḥ pūrṇā rasālasya dadhnaḥ śvetasya cāpare /	hradAH pUrNAH rasAlasya daDnaH Svetasya ca apare /
   babhūvuḥ pāyasasyānte śarkarāyāś ca saṃcayāḥ // Ram_2,85.67 //	baBUvuH pAyasasya ante SarkarAyAH ca saMcayAH // Ram_2,85.67 //
   kalkāṃś cūrṇakaṣāyāṃś ca snānāni vividhāni ca /	kalkAn cUrNa kazAyAn ca snAnAni viviDAni ca /
   dadṛśur bhājanasthāni tīrtheṣu saritāṃ narāḥ // Ram_2,85.68 //	dadRSuH BAjana sTAni tIrTezu saritAm narAH // Ram_2,85.68 //
   śuklān aṃśumataś cāpi dantadhāvanasaṃcayān /	SuklAn aMSumataH ca api danta DAvana saMcayAn /
   śuklāṃś candanakalkāṃś ca samudgeṣv avatiṣṭhataḥ // Ram_2,85.69 //	SuklAn candana kalkAn ca sa mudgezu avatizWataH // Ram_2,85.69 //
   darpaṇān parimṛṣṭāṃś ca vāsasāṃ cāpi saṃcayān /	darpaNAn parimRzwAn ca vAsasAm ca api saMcayAn /
   pādukopānahāṃ caiva yugmān yatra sahasraśaḥ // Ram_2,85.70 //	pAdukA upAnahAm ca eva yugmAn yatra sahasraSas // Ram_2,85.70 //
   āñjanīḥ kaṅkatān kūrcāṃś chattrāṇi ca dhanūṃṣi ca /	AQjanIH kaFkatAn kUrcAn CattrANi ca DanUMzi ca /
   marmatrāṇāni citrāṇi śayanāny āsanāni ca // Ram_2,85.71 //	marma trANAni citrANi SayanAni AsanAni ca // Ram_2,85.71 //
   pratipānahradān pūrṇān kharoṣṭragajavājinām /	pratipAna hradAn pUrNAn Kara uzwra gaja vAjinAm /
   avagāhya sutīrthāṃś ca hradān sotpalapuṣkarān // Ram_2,85.72 //	avagAhya su tIrTAn ca hradAn sa utpala puzkarAn // Ram_2,85.72 //
   nīlavaiḍūryavarṇāṃś ca mṛdūn yavasasaṃcayān /	nIla vExUrya varNAn ca mRdUn yavasa saMcayAn /
   nirvāpārthaṃ paśūnāṃ te dadṛśus tatra sarvaśaḥ // Ram_2,85.73 //	nirvApa arTam paSUnAm te dadRSuH tatra sarvaSas // Ram_2,85.73 //
   vyasmayanta manuṣyās te svapnakalpaṃ tad adbhutam /	vyasmayanta manuzyAH te svapna kalpam tat adButam /
   dṛṣṭvātithyaṃ kṛtaṃ tādṛg bharatasya maharṣiṇā // Ram_2,85.74 //	dRzwvA AtiTyam kRtam tAdRS Baratasya mahA RziNA // Ram_2,85.74 //
   ity evaṃ ramamāṇānāṃ devānām iva nandane /	iti evam ramamANAnAm devAnAm iva nandane /
   bharadvājāśrame ramye sā rātrir vyatyavartata // Ram_2,85.75 //	BaradvAja ASrame ramye sA rAtriH vyatyavartata // Ram_2,85.75 //
   pratijagmuś ca tā nadyo gandharvāś ca yathāgatam /	pratijagmuH ca tAH nadyaH ganDarvAH ca yaTAgatam /
   bharadvājam anujñāpya tāś ca sarvā varāṅganāḥ // Ram_2,85.76 //	BaradvAjam anujQApya tAH ca sarvAH vara aFganAH // Ram_2,85.76 //
   tathaiva mattā madirotkaṭā narās tathaiva divyāgurucandanokṣitāḥ /	taTA eva mattAH madirA utkawAH narAH taTA eva divya aguru candana ukzitAH /
   tathaiva divyā vividhāḥ sraguttamāḥ pṛthakprakīrṇā manujaiḥ pramarditāḥ //	taTA eva divyAH viviDAH sraj uttamAH pRTak prakIrNAH manujEH pramarditAH //
   Ram_2,85.77 //	Ram_2,85.77 //
   tatas tāṃ rajanīm uṣya bharataḥ saparicchadaḥ /	tatas tAm rajanIm uzya BarataH sa paricCadaH /
   kṛtātithyo bharadvājaṃ kāmād abhijagāma ha // Ram_2,86.1 //	kRta AtiTyaH BaradvAjam kAmAt aBijagAma ha // Ram_2,86.1 //
   tam ṛṣiḥ puruṣavyāghraṃ prekṣya prāñjalim āgatam /	tam RziH puruza vyAGram prekzya prAQjalim Agatam /
   hutāgnihotro bharataṃ bharadvājo 'bhyabhāṣata // Ram_2,86.2 //	huta agnihotraH Baratam BaradvAjaH aByaBAzata // Ram_2,86.2 //
   kaccid atra sukhā rātris tavāsmadviṣaye gatā /	kaccit atra suKA rAtriH tava asmad vizaye gatAH /
   samagras te janaḥ kaccid ātithye śaṃsa me 'nagha // Ram_2,86.3 //	samagraH te janaH kaccit AtiTye SaMsa me anaGaH // Ram_2,86.3 //
   tam uvācāñjaliṃ kṛtvā bharato 'bhipraṇamya ca /	tam uvAca aQjalim kRtvA BarataH aBipraNamya ca /
   āśramād abhiniṣkrāntam ṛṣim uttamatejasam // Ram_2,86.4 //	ASramAt aBinizkrAntam Rzim uttama tejasam // Ram_2,86.4 //
   sukhoṣito 'smi bhagavan samagrabalavāhanaḥ /	suKa uzitaH asmi Bagavan samagra bala vAhanaH /
   tarpitaḥ sarvakāmaiś ca sāmātyo balavat tvayā // Ram_2,86.5 //	tarpitaH sarva kAmEH ca sa amAtyaH balavat tvayA // Ram_2,86.5 //
   apetaklamasaṃtāpāḥ subhikṣāḥ supratiśrayāḥ /	apeta klama saMtApAH suBikzAH su pratiSrayAH /
   api preṣyān upādāya sarve sma susukhoṣitāḥ // Ram_2,86.6 //	api prezyAn upAdAya sarve sma su suKa uzitAH // Ram_2,86.6 //
   āmantraye 'haṃ bhagavan kāmaṃ tvām ṛṣisattama /	Amantraye aham Bagavan kAmam tvAm Rzi sattamaH /
   samīpaṃ prasthitaṃ bhrātur maitreṇekṣasva cakṣuṣā // Ram_2,86.7 //	samIpam prasTitam BrAtuH mEtreNa Ikzasva cakzuzA // Ram_2,86.7 //
   āśramaṃ tasya dharmajña dhārmikasya mahātmanaḥ /	ASramam tasya Darma jQa DArmikasya mahAtmanaH /
   ācakṣva katamo mārgaḥ kiyān iti ca śaṃsa me // Ram_2,86.8 //	Acakzva katamaH mArgaH kiyAn iti ca SaMsa me // Ram_2,86.8 //
   iti pṛṣṭas tu bharataṃ bhrātṛdarśanalālasam /	iti pRzwaH tu Baratam BrAtR darSana lAlasam /
   pratyuvāca mahātejā bharadvājo mahātapāḥ // Ram_2,86.9 //	pratyuvAca mahA tejAH BaradvAjaH mahA tapAH // Ram_2,86.9 //
   bharatārdhatṛtīyeṣu yojaneṣv ajane vane /	Barata arDa tRtIyezu yojanezu ajane vane /
   citrakūṭo giris tatra ramyanirdarakānanaḥ // Ram_2,86.10 //	citrakUwaH giriH tatra ramya nirdara kAnanaH // Ram_2,86.10 //
   uttaraṃ pārśvam āsādya tasya mandākinī nadī /	uttaram pArSvam AsAdya tasya mandAkinI nadI /
   puṣpitadrumasaṃchannā ramyapuṣpitakānanā // Ram_2,86.11 //	puzpita druma saMCannAH ramya puzpita kAnanAH // Ram_2,86.11 //
   anantaraṃ tat saritaś citrakūṭaś ca parvataḥ /	anantaram tat saritaH citrakUwaH ca parvataH /
   tayoḥ parṇakuṭī tāta tatra tau vasato dhruvam // Ram_2,86.12 //	tayoH parNa kuwI tAta tatra tO vasataH Druvam // Ram_2,86.12 //
   dakṣiṇenaiva mārgeṇa savyadakṣiṇam eva ca /	dakziNena eva mArgeNa savya dakziNam eva ca /
   gajavājirathākīrṇāṃ vāhinīṃ vāhinīpate /	gaja vAji raTa AkIrNAm vAhinIm vAhinIpate /
   vāhayasva mahābhāga tato drakṣyasi rāghavam // Ram_2,86.13 //	vAhayasva mahABAga tatas drakzyasi rAGavam // Ram_2,86.13 //
   prayāṇam iti ca śrutvā rājarājasya yoṣitaḥ /	prayANam iti ca SrutvA rAjarAjasya yozitaH /
   hitvā yānāni yānārhā brāhmaṇaṃ paryavārayan // Ram_2,86.14 //	hitvA yAnAni yAna arhAH brAhmaNam paryavArayan // Ram_2,86.14 //
   vepamānā kṛśā dīnā saha devyā sumitrayā /	vepamAnA kRSA dInA saha devyA sumitrayA /
   kausalyā tatra jagrāha karābhyāṃ caraṇau muneḥ // Ram_2,86.15 //	kOsalyA tatra jagrAha karAByAm caraNO muneH // Ram_2,86.15 //
   asamṛddhena kāmena sarvalokasya garhitā /	asamRdDena kAmena sarva lokasya garhitA /
   kaikeyī tasya jagrāha caraṇau savyapatrapā // Ram_2,86.16 //	kEkeyI tasya jagrAha caraNO sa vyapatrapAH // Ram_2,86.16 //
   taṃ pradakṣiṇam āgamya bhagavantaṃ mahāmunim /	tam pradakziNam Agamya Bagavantam mahA munim /
   adūrād bharatasyaiva tasthau dīnamanās tadā // Ram_2,86.17 //	adUrAt Baratasya eva tasTO dIna manAH tadA // Ram_2,86.17 //
   tataḥ papraccha bharataṃ bharadvājo dṛḍhavrataḥ /	tatas papracCa Baratam BaradvAjaH dRXa vrataH /
   viśeṣaṃ jñātum icchāmi mātṝṇāṃ tava rāghava // Ram_2,86.18 //	viSezam jQAtum icCAmi mAtLNAm tava rAGava // Ram_2,86.18 //
   evam uktas tu bharato bharadvājena dhārmikaḥ /	evam uktaH tu BarataH BaradvAjena DArmikaH /
   uvāca prāñjalir bhūtvā vākyaṃ vacanakovidaḥ // Ram_2,86.19 //	uvAca prAQjaliH BUtvA vAkyam vacana kovidaH // Ram_2,86.19 //
   yām imāṃ bhagavan dīnāṃ śokānaśanakarśitām /	yAm imAm Bagavan dInAm Soka anaSana karSitAm /
   pitur hi mahiṣīṃ devīṃ devatām iva paśyasi // Ram_2,86.20 //	pituH hi mahizIm devIm devatAm iva paSyasi // Ram_2,86.20 //
   eṣā taṃ puruṣavyāghraṃ siṃhavikrāntagāminam /	ezA tam puruza vyAGram siMha vikrAnta gAminam /
   kausalyā suṣuve rāmaṃ dhātāram aditir yathā // Ram_2,86.21 //	kOsalyA suzuve rAmam DAtAram aditiH yaTA // Ram_2,86.21 //
   asyā vāmabhujaṃ śliṣṭā yaiṣā tiṣṭhati durmanāḥ /	asyAH vAma Bujam SlizwAH yA ezA tizWati durmanAH /
   karṇikārasya śākheva śīrṇapuṣpā vanāntare // Ram_2,86.22 //	karNikArasya SAKA iva SIrNa puzpAH vana antare // Ram_2,86.22 //
   etasyās tau sutau devyāḥ kumārau devavarṇinau /	etasyAH tO sutO devyAH kumArO deva varNinO /
   ubhau lakṣmaṇaśatrughnau vīrau satyaparākramau // Ram_2,86.23 //	uBO lakzmaNa SatruGnO vIrO satya parAkramO // Ram_2,86.23 //
   yasyāḥ kṛte naravyāghrau jīvanāśam ito gatau /	yasyAH kRte nara vyAGrO jIva nASam itas gatO /
   rājā putravihīnaś ca svargaṃ daśaratho gataḥ // Ram_2,86.24 //	rAjA putra vihInaH ca svargam daSaraTaH gataH // Ram_2,86.24 //
   aiśvaryakāmāṃ kaikeyīm anāryām āryarūpiṇīm /	ESvarya kAmAm kEkeyIm anAryAm Arya rUpiNIm /
   mamaitāṃ mātaraṃ viddhi nṛśaṃsāṃ pāpaniścayām /	mama etAm mAtaram vidDi nRSaMsAm pApa niScayAm /
   yatomūlaṃ hi paśyāmi vyasanaṃ mahad ātmanaḥ // Ram_2,86.25 //	yatomUlam hi paSyAmi vyasanam mahat AtmanaH // Ram_2,86.25 //
   ity uktvā naraśārdūlo bāṣpagadgadayā girā /	iti uktvA nara SArdUlaH bAzpa gadgadayA girA /
   sa niśaśvāsa tāmrākṣo nāgaḥ kruddha ivāsakṛt // Ram_2,86.26 //	sa niSaSvAsa tAmra akzaH nAgaH krudDaH iva asakRt // Ram_2,86.26 //
   bharadvājo maharṣis taṃ bruvantaṃ bharataṃ tadā /	BaradvAjaH mahA RziH tam bruvantam Baratam tadA /
   pratyuvāca mahābuddhir idaṃ vacanam arthavat // Ram_2,86.27 //	pratyuvAca mahA budDiH idam vacanam arTavat // Ram_2,86.27 //
   na doṣeṇāvagantavyā kaikeyī bharata tvayā /	na dozeNa avagantavyA kEkeyI Barata tvayA /
   rāmapravrājanaṃ hy etat sukhodarkaṃ bhaviṣyati // Ram_2,86.28 //	rAma pravrAjanam hi etat suKa udarkam Bavizyati // Ram_2,86.28 //
   abhivādya tu saṃsiddhaḥ kṛtvā cainaṃ pradakṣiṇam /	aBivAdya tu saMsidDaH kRtvA ca enam pradakziNam /
   āmantrya bharataḥ sainyaṃ yujyatām ity acodayat // Ram_2,86.29 //	Amantrya BarataH sEnyam yujyatAm iti acodayat // Ram_2,86.29 //
   tato vājirathān yuktvā divyān hemapariṣkṛtān /	tatas vAji raTAn yuktvA divyAn hema parizkRtAn /
   adhyārohat prayāṇārthī bahūn bahuvidho janaḥ // Ram_2,86.30 //	aDyArohat prayANa arTI bahUn bahuviDaH janaH // Ram_2,86.30 //
   gajakanyāgajāś caiva hemakakṣyāḥ patākinaḥ /	gajakanyA gajAH ca eva hema kakzyAH patAkinaH /
   jīmūtā iva gharmānte saghoṣāḥ sampratasthire // Ram_2,86.31 //	jImUtAH iva Garma ante sa GozAH sampratasTire // Ram_2,86.31 //
   vividhāny api yānāni mahānti ca laghūni ca /	viviDAni api yAnAni mahAnti ca laGUni ca /
   prayayuḥ sumahārhāṇi pādair eva padātayaḥ // Ram_2,86.32 //	prayayuH su mahArhANi pAdEH eva padAtayaH // Ram_2,86.32 //
   atha yānapravekais tu kausalyāpramukhāḥ striyaḥ /	aTa yAna pravekEH tu kOsalyA pramuKAH striyaH /
   rāmadarśanakāṅkṣiṇyaḥ prayayur muditās tadā // Ram_2,86.33 //	rAma darSana kAFkziNyaH prayayuH muditAH tadA // Ram_2,86.33 //
   sa cārkataruṇābhāsāṃ niyuktāṃ śibikāṃ śubhām /	sa ca arka taruNa ABAsAm niyuktAm SibikAm SuBAm /
   āsthāya prayayau śrīmān bharataḥ saparicchadaḥ // Ram_2,86.34 //	AsTAya prayayO SrImAn BarataH sa paricCadaH // Ram_2,86.34 //
   sā prayātā mahāsenā gajavājirathākulā /	sA prayAtA mahA senA gaja vAji raTa AkulAH /
   dakṣiṇāṃ diśam āvṛtya mahāmegha ivotthitaḥ /	dakziNAm diSam AvRtya mahA meGaH iva utTitaH /
   vanāni tu vyatikramya juṣṭāni mṛgapakṣibhiḥ // Ram_2,86.35 //	vanAni tu vyatikramya juzwAni mRga pakziBiH // Ram_2,86.35 //
   sā samprahṛṣṭadvipavājiyodhā vitrāsayantī mṛgapakṣisaṃghān /	sA samprahRzwa dvipa vAji yoDA vitrAsayantI mRga pakzi saMGAn /
   mahad vanaṃ tat pravigāhamānā rarāja senā bharatasya tatra // Ram_2,86.36	mahat vanam tat pravigAhamAnAH rarAja senA Baratasya tatra // Ram_2,86.36
   tayā mahatyā yāyinyā dhvajinyā vanavāsinaḥ /	tayA mahatyA yAyinyA DvajinyAH vana vAsinaH /
   arditā yūthapā mattāḥ sayūthāḥ sampradudruvuḥ // Ram_2,87.1 //	arditAH yUTapAH mattAH sa yUTAH sampradudruvuH // Ram_2,87.1 //
   ṛkṣāḥ pṛṣatasaṃghāś ca ruravaś ca samantataḥ /	RkzAH pRzata saMGAH ca ruravaH ca samantataH /
   dṛśyante vanarājīṣu giriṣv api nadīṣu ca // Ram_2,87.2 //	dRSyante vana rAjIzu girizu api nadIzu ca // Ram_2,87.2 //
   sa sampratasthe dharmātmā prīto daśarathātmajaḥ /	sa sampratasTe Darma AtmA prItaH daSaraTa AtmajaH /
   vṛto mahatyā nādinyā senayā caturaṅgayā // Ram_2,87.3 //	vRtaH mahatyA na AdinyA senayA caturaFgayA // Ram_2,87.3 //
   sāgaraughanibhā senā bharatasya mahātmanaḥ /	sAgara oGa niBA senA Baratasya mahAtmanaH /
   mahīṃ saṃchādayāmāsa prāvṛṣi dyām ivāmbudaḥ // Ram_2,87.4 //	mahIm saMCAdayAmAsa prAvRzi dyAm iva ambudaH // Ram_2,87.4 //
   turaṃgaughair avatatā vāraṇaiś ca mahājavaiḥ /	turaMga oGEH avatatA vAraNEH ca mahA javEH /
   anālakṣyā ciraṃ kālaṃ tasmin kāle babhūva bhūḥ // Ram_2,87.5 //	anAlakzyA ciram kAlam tasmin kAle baBUva BUH // Ram_2,87.5 //
   sa yātvā dūram adhvānaṃ supariśrāntavāhanaḥ /	sa yAtvA dUram aDvAnam su pariSrAnta vAhanaH /
   uvāca bharataḥ śrīmān vasiṣṭhaṃ mantriṇāṃ varam // Ram_2,87.6 //	uvAca BarataH SrImAn vasizWam mantriNAm varam // Ram_2,87.6 //
   yādṛśaṃ lakṣyate rūpaṃ yathā caiva śrutaṃ mayā /	yAdRSam lakzyate rUpam yaTA ca eva Srutam mayA /
   vyaktaṃ prāptāḥ sma taṃ deśaṃ bharadvājo yam abravīt // Ram_2,87.7 //	vyaktam prAptAH sma tam deSam BaradvAjaH yam abravIt // Ram_2,87.7 //
   ayaṃ giriś citrakūṭas tathā mandākinī nadī /	ayam giriH citrakUwaH taTA mandAkinI nadI /
   etat prakāśate dūrān nīlameghanibhaṃ vanam // Ram_2,87.8 //	etat prakASate dUrAt nIla meGa niBam vanam // Ram_2,87.8 //
   gireḥ sānūni ramyāṇi citrakūṭasya samprati /	gireH sAnUni ramyANi citrakUwasya samprati /
   vāraṇair avamṛdyante māmakaiḥ parvatopamaiḥ // Ram_2,87.9 //	vAraNEH avamRdyante mAmakEH parvata upamEH // Ram_2,87.9 //
   muñcanti kusumāny ete nagāḥ parvatasānuṣu /	muQcanti kusumAni ete nagAH parvata sAnuzu /
   nīlā ivātapāpāye toyaṃ toyadharā ghanāḥ // Ram_2,87.10 //	nIlAH iva Atapa apAye toyam toyaDarAH GanAH // Ram_2,87.10 //
   kiṃnarācaritoddeśaṃ paśya śatrughna parvatam /	kiMnara Acarita uddeSam paSya SatruGna parvatam /
   hayaiḥ samantād ākīrṇaṃ makarair iva sāgaram // Ram_2,87.11 //	hayEH samantAt AkIrNam makarEH iva sAgaram // Ram_2,87.11 //
   ete mṛgagaṇā bhānti śīghravegāḥ pracoditāḥ /	ete mRga gaNAH BAnti SIGra vegAH pracoditAH /
   vāyupraviddhāḥ śaradi megharājir ivāmbare // Ram_2,87.12 //	vAyu pravidDAH Saradi meGa rAjiH iva ambare // Ram_2,87.12 //
   kurvanti kusumāpīḍāñ śiraḥsu surabhīn amī /	kurvanti kusuma ApIxAn SiraHsu suraBIn amI /
   meghaprakāśaiḥ phalakair dākṣiṇātyā yathā narāḥ // Ram_2,87.13 //	meGa prakASEH PalakEH dAkziNAtyAH yaTA narAH // Ram_2,87.13 //
   niṣkūjam iva bhūtvedaṃ vanaṃ ghorapradarśanam /	nizkUjam iva BUtvA idam vanam Gora pradarSanam /
   ayodhyeva janākīrṇā samprati pratibhāti mā // Ram_2,87.14 //	ayoDyA iva jana AkIrNA samprati pratiBAti mA // Ram_2,87.14 //
   khurair udīrito reṇur divaṃ pracchādya tiṣṭhati /	KurEH udIritaH reNuH divam pracCAdya tizWati /
   taṃ vahaty anilaḥ śīghraṃ kurvann iva mama priyam // Ram_2,87.15 //	tam vahati anilaH SIGram kurvan iva mama priyam // Ram_2,87.15 //
   syandanāṃs turagopetān sūtamukhyair adhiṣṭhitān /	syandanAn turaga upetAn sUta muKyEH aDizWitAn /
   etān saṃpatataḥ śīghraṃ paśya śatrughna kānane // Ram_2,87.16 //	etAn saMpatataH SIGram paSya SatruGna kAnane // Ram_2,87.16 //
   etān vitrāsitān paśya barhiṇaḥ priyadarśanān /	etAn vitrAsitAn paSya barhiNaH priya darSanAn /
   etam āviśataḥ śailam adhivāsaṃ patatriṇām // Ram_2,87.17 //	etam AviSataH SElam aDivAsam patatriNAm // Ram_2,87.17 //
   atimātram ayaṃ deśo manojñaḥ pratibhāti mā /	atimAtram ayam deSaH manojQaH pratiBAti mA /
   tāpasānāṃ nivāso 'yaṃ vyaktaṃ svargapatho yathā // Ram_2,87.18 //	tApasAnAm nivAsaH ayam vyaktam svarga paTaH yaTA // Ram_2,87.18 //
   mṛgā mṛgībhiḥ sahitā bahavaḥ pṛṣatā vane /	mRgAH mRgIBiH sahitAH bahavaH pRzatAH vane /
   manojñarūpā lakṣyante kusumair iva citritāḥ // Ram_2,87.19 //	manojQa rUpAH lakzyante kusumEH iva citritAH // Ram_2,87.19 //
   sādhu sainyāḥ pratiṣṭhantāṃ vicinvantu ca kānanam /	sADu sEnyAH pratizWantAm vicinvantu ca kAnanam /
   yathā tau puruṣavyāghrau dṛśyete rāmalakṣmaṇau // Ram_2,87.20 //	yaTA tO puruza vyAGrO dRSyete rAma lakzmaNO // Ram_2,87.20 //
   bharatasya vacaḥ śrutvā puruṣāḥ śastrapāṇayaḥ /	Baratasya vacaH SrutvA puruzAH Sastra pANayaH /
   viviśus tad vanaṃ śūrā dhūmaṃ ca dadṛśus tataḥ // Ram_2,87.21 //	viviSuH tat vanam SUrAH DUmam ca dadRSuH tatas // Ram_2,87.21 //
   te samālokya dhūmāgram ūcur bharatam āgatāḥ /	te samAlokya DUma agram UcuH Baratam AgatAH /
   nāmanuṣye bhavaty agnir vyaktam atraiva rāghavau // Ram_2,87.22 //	na amanuzye Bavati agniH vyaktam atra eva rAGavO // Ram_2,87.22 //
   atha nātra naravyāghrau rājaputrau paraṃtapau /	aTa na atra nara vyAGrO rAja putrO paraMtapO /
   anye rāmopamāḥ santi vyaktam atra tapasvinaḥ // Ram_2,87.23 //	anye rAma upamAH santi vyaktam atra tapasvinaH // Ram_2,87.23 //
   tac chrutvā bharatas teṣāṃ vacanaṃ sādhusaṃmatam /	tat SrutvA BarataH tezAm vacanam sADu saMmatam /
   sainyān uvāca sarvāṃs tān amitrabalamardanaḥ // Ram_2,87.24 //	sEnyAn uvAca sarvAn tAn amitra bala mardanaH // Ram_2,87.24 //
   yattā bhavantas tiṣṭhantu neto gantavyam agrataḥ /	yattAH BavantaH tizWantu netas gantavyam agratas /
   aham eva gamiṣyāmi sumantro gurur eva ca // Ram_2,87.25 //	aham eva gamizyAmi sumantraH guruH eva ca // Ram_2,87.25 //
   evam uktās tataḥ sarve tatra tasthuḥ samantataḥ /	evam uktAH tatas sarve tatra tasTuH samantataH /
   bharato yatra dhūmāgraṃ tatra dṛṣṭiṃ samādadhāt // Ram_2,87.26 //	BarataH yatra DUma agram tatra dRzwim samAdaDAt // Ram_2,87.26 //
   vyavasthitā yā bharatena sā camūr nirīkṣamāṇāpi ca dhūmam agrataḥ /	vyavasTitA yA Baratena sA camUH nirIkzamANA api ca DUmam agratas /
   babhūva hṛṣṭā nacireṇa jānatī priyasya rāmasya samāgamaṃ tadā //	baBUva hRzwA nacireNa jAnatI priyasya rAmasya samAgamam tadA //
   Ram_2,87.27 //	Ram_2,87.27 //
   dīrghakāloṣitas tasmin girau girivanapriyaḥ /	dIrGa kAla uzitaH tasmin girO giri vana priyaH /
   vaidehyāḥ priyamākāṅkṣan svaṃ ca cittaṃ vilobhayan // Ram_2,88.1 //	vEdehyAH priyam AkAFkzan svam ca cittam viloBayan // Ram_2,88.1 //
   atha dāśarathiś citraṃ citrakūṭam adarśayat /	aTa dASaraTiH citram citrakUwam adarSayat /
   bhāryām amarasaṃkāśaḥ śacīm iva puraṃdaraḥ // Ram_2,88.2 //	BAryAm amara saMkASaH SacIm iva puraMdaraH // Ram_2,88.2 //
   na rājyād bhraṃśanaṃ bhadre na suhṛdbhir vinābhavaḥ /	na rAjyAt BraMSanam Badre na suhRdBiH vinABavaH /
   mano me bādhate dṛṣṭvā ramaṇīyam imaṃ girim // Ram_2,88.3 //	manaH me bADate dRzwvA ramaNIyam imam girim // Ram_2,88.3 //
   paśyemam acalaṃ bhadre nānādvijagaṇāyutam /	paSya imam acalam Badre nAnA dvija gaNa Ayutam /
   śikharaiḥ kham ivodviddhair dhātumadbhir vibhūṣitam // Ram_2,88.4 //	SiKarEH Kam iva udvidDEH DAtumadBiH viBUzitam // Ram_2,88.4 //
   kecid rajatasaṃkāśāḥ kecit kṣatajasaṃnibhāḥ /	kecid rajata saMkASAH kecid kzataja saMniBAH /
   pītamāñjiṣṭhavarṇāś ca kecin maṇivaraprabhāḥ // Ram_2,88.5 //	pIta mAQjizWa varNAH ca kecid maNi vara praBAH // Ram_2,88.5 //
   puṣpārkaketakābhāś ca kecij jyotīrasaprabhāḥ /	puzpa arka ketaka ABAH ca kecid jyotIrasa praBAH /
   virājante 'calendrasya deśā dhātuvibhūṣitāḥ // Ram_2,88.6 //	virAjante acala indrasya deSAH DAtu viBUzitAH // Ram_2,88.6 //
   nānāmṛgagaṇadvīpi  tarakṣvṛkṣagaṇair vṛtaḥ /	nAnA mRga gaNa dvIpi tarakzu Rkza gaNEH vRtaH /
   aduṣṭair bhāty ayaṃ śailo bahupakṣisamākulaḥ // Ram_2,88.7 //	aduzwEH BAti ayam SElaH bahu pakzi samAkulaH // Ram_2,88.7 //
   āmrajambvasanair lodhraiḥ priyālaiḥ panasair dhavaiḥ /	Amra jambU asanEH loDrEH priyAlEH panasEH DavEH /
   aṅkolair bhavyatiniśair bilvatindukaveṇubhiḥ // Ram_2,88.8 //	aFkolEH Bavya tiniSEH bilva tinduka veNuBiH // Ram_2,88.8 //
   kāśmaryariṣṭavaraṇair madhūkais tilakais tathā /	kASmarI arizwa varaNEH maDUkEH tilakEH taTA /
   badaryāmalakair nīpair vetradhanvanabījakaiḥ // Ram_2,88.9 //	badarI AmalakEH nIpEH vetra Danvana bIjakEH // Ram_2,88.9 //
   puṣpavadbhiḥ phalopetaiś chāyāvadbhir manoramaiḥ /	puzpavadBiH Pala upetEH CAyAvadBiH manoramEH /
   evamādibhir ākīrṇaḥ śriyaṃ puṣyaty ayaṃ giriḥ // Ram_2,88.10 //	evamAdiBiH AkIrNaH Sriyam puzyati ayam giriH // Ram_2,88.10 //
   śailaprastheṣu ramyeṣu paśyemān kāmaharṣaṇān /	SEla prasTezu ramyezu paSya imAn kAma harzaNAn /
   kiṃnarān dvaṃdvaśo bhadre ramamāṇān manasvinaḥ // Ram_2,88.11 //	kiMnarAn dvaMdvaSas Badre ramamANAn manasvinaH // Ram_2,88.11 //
   śākhāvasaktān khaḍgāṃś ca pravarāṇy ambarāṇi ca /	SAKA avasaktAn KaxgAn ca pravarANi ambarANi ca /
   paśya vidyādharastrīṇāṃ krīḍoddeśān manoramān // Ram_2,88.12 //	paSya vidyADara strINAm krIxA uddeSAt manoramAn // Ram_2,88.12 //
   jalaprapātair udbhedair nisyandaiś ca kvacit kvacit /	jala prapAtEH udBedEH nisyandEH ca kvacid kvacid /
   sravadbhir bhāty ayaṃ śailaḥ sravan mada iva dvipaḥ // Ram_2,88.13 //	sravadBiH BAti ayam SElaH sravan madaH iva dvipaH // Ram_2,88.13 //
   guhāsamīraṇo gandhān nānāpuṣpabhavān vahan /	guhA samIraNaH ganDAn nAnA puzpa BavAn vahan /
   ghrāṇatarpaṇam abhyetya kaṃ naraṃ na praharṣayet // Ram_2,88.14 //	GrANa tarpaNam aByetya kam naram na praharzayet // Ram_2,88.14 //
   yadīha śarado 'nekās tvayā sārdham anindite /	yadi iha SaradaH anekAH tvayA sArDam anindite /
   lakṣmaṇena ca vatsyāmi na māṃ śokaḥ pradhakṣyati // Ram_2,88.15 //	lakzmaNena ca vatsyAmi na mAm SokaH praDakzyati // Ram_2,88.15 //
   bahupuṣpaphale ramye nānādvijagaṇāyute /	bahu puzpa Pale ramye nAnA dvija gaNa Ayute /
   vicitraśikhare hy asmin ratavān asmi bhāmini // Ram_2,88.16 //	vicitra SiKare hi asmin ratavAn asmi BAmini // Ram_2,88.16 //
   anena vanavāsena mayā prāptaṃ phaladvayam /	anena vana vAsena mayA prAptam Pala dvayam /
   pituś cānṛṇatā dharme bharatasya priyaṃ tathā // Ram_2,88.17 //	pituH ca anRNatA Darme Baratasya priyam taTA // Ram_2,88.17 //
   vaidehi ramase kaccic citrakūṭe mayā saha /	vEdehi ramase kaccit citrakUwe mayA saha /
   paśyantī vividhān bhāvān manovākkāyasaṃyatān // Ram_2,88.18 //	paSyantI viviDAn BAvAn manaH vAk kAya saMyatAn // Ram_2,88.18 //
   idam evāmṛtaṃ prāhū rājñāṃ rājarṣayaḥ pare /	idam eva amRtam prAhuH rAjQAm rAjarzayaH pare /
   vanavāsaṃ bhavārthāya pretya me prapitāmahāḥ // Ram_2,88.19 //	vana vAsam Bava arTAya pretya me prapitAmahAH // Ram_2,88.19 //
   śilāḥ śailasya śobhante viśālāḥ śataśo 'bhitaḥ /	SilAH SElasya SoBante viSAlAH SataSas aBitas /
   bahulā bahulair varṇair nīlapītasitāruṇaiḥ // Ram_2,88.20 //	bahulAH bahulEH varNEH nIla pIta sita aruNEH // Ram_2,88.20 //
   niśi bhānty acalendrasya hutāśanaśikhā iva /	niSi BAnti acala indrasya hutASana SiKAH iva /
   oṣadhyaḥ svaprabhā lakṣmyā bhrājamānāḥ sahasraśaḥ // Ram_2,88.21 //	ozaDyaH sva praBA lakzmyAH BrAjamAnAH sahasraSas // Ram_2,88.21 //
   kecit kṣayanibhā deśāḥ kecid udyānasaṃnibhāḥ /	kecid kzaya niBAH deSAH kecid udyAna saMniBAH /
   kecid ekaśilā bhānti parvatasyāsya bhāmini // Ram_2,88.22 //	kecid eka SilAH BAnti parvatasya asya BAmini // Ram_2,88.22 //
   bhittveva vasudhāṃ bhāti citrakūṭaḥ samutthitaḥ /	BittvA iva vasuDAm BAti citrakUwaH samutTitaH /
   citrakūṭasya kūṭo 'sau dṛśyate sarvataḥ śivaḥ // Ram_2,88.23 //	citrakUwasya kUwaH asO dRSyate sarvatas SivaH // Ram_2,88.23 //
   kuṣṭhapuṃnāgatagara  bhūrjapatrottarachadān /	kuzWa puMnAga tagara BUrja patra uttara CadAn /
   kāmināṃ svāstarān paśya kuśeśayadalāyutān // Ram_2,88.24 //	kAminAm su AstarAn paSya kuSeSaya dala AyutAn // Ram_2,88.24 //
   mṛditāś cāpaviddhāś ca dṛśyante kamalasrajaḥ /	mRditAH ca apavidDAH ca dRSyante kamala srajaH /
   kāmibhir vanite paśya phalāni vividhāni ca // Ram_2,88.25 //	kAmiBiH vanite paSya PalAni viviDAni ca // Ram_2,88.25 //
   vasvaukasārāṃ nalinīm atyetīvottarān kurūn /	vasvOkasArAm nalinIm atyeti iva uttarAn kurUn /
   parvataś citrakūṭo 'sau bahumūlaphalodakaḥ // Ram_2,88.26 //	parvataH citrakUwaH asO bahu mUla Pala udakaH // Ram_2,88.26 //
   imaṃ tu kālaṃ vanite vijahrivāṃs tvayā ca sīte saha lakṣmaṇena ca /	imam tu kAlam vanite vijahrivAn tvayA ca sIte saha lakzmaNena ca /
   ratiṃ prapatsye kuladharmavardhinīṃ satāṃ pathi svair niyamaiḥ paraiḥ	ratim prapatsye kula Darma varDinIm satAm paTi svEH niyamEH parEH
   sthitaḥ // Ram_2,88.27 //	sTitaH // Ram_2,88.27 //
   atha śailād viniṣkramya maithilīṃ kosaleśvaraḥ /	aTa SElAt vinizkramya mETilIm kosala ISvaraH /
   adarśayac chubhajalāṃ ramyāṃ mandākinīṃ nadīm // Ram_2,89.1 //	adarSayat SuBa jalAm ramyAm mandAkinIm nadIm // Ram_2,89.1 //
   abravīc ca varārohāṃ cārucandranibhānanām /	abravIt ca vara ArohAm cAru candra niBa AnanAm /
   videharājasya sutāṃ rāmo rājīvalocanaḥ // Ram_2,89.2 //	videha rAjasya sutAm rAmaH rAjIva locanaH // Ram_2,89.2 //
   vicitrapulināṃ ramyāṃ haṃsasārasasevitām /	vicitra pulinAm ramyAm haMsa sArasa sevitAm /
   kusumair upasaṃpannāṃ paśya mandākinīṃ nadīm // Ram_2,89.3 //	kusumEH upasaMpannAm paSya mandAkinIm nadIm // Ram_2,89.3 //
   nānāvidhais tīraruhair vṛtāṃ puṣpaphaladrumaiḥ /	nAnAviDEH tIraruhEH vRtAm puzpa Pala drumEH /
   rājantīṃ rājarājasya nalinīm iva sarvataḥ // Ram_2,89.4 //	rAjantIm rAjarAjasya nalinIm iva sarvatas // Ram_2,89.4 //
   mṛgayūthanipītāni kaluṣāmbhāṃsi sāmpratam /	mRga yUTa nipItAni kaluza amBAMsi sAmpratam /
   tīrthāni ramaṇīyāni ratiṃ saṃjanayanti me // Ram_2,89.5 //	tIrTAni ramaNIyAni ratim saMjanayanti me // Ram_2,89.5 //
   jaṭājinadharāḥ kāle valkalottaravāsasaḥ /	jawA ajina DarAH kAle valkala uttara vAsasaH /
   ṛṣayas tv avagāhante nadīṃ mandākinīṃ priye // Ram_2,89.6 //	RzayaH tu avagAhante nadIm mandAkinIm priye // Ram_2,89.6 //
   ādityam upatiṣṭhante niyamād ūrdhvabāhavaḥ /	Adityam upatizWante niyamAt UrDvabAhavaH /
   ete 'pare viśālākṣi munayaḥ saṃśitavratāḥ // Ram_2,89.7 //	ete apare viSAla akzi munayaH saMSita vratAH // Ram_2,89.7 //
   mārutoddhūtaśikharaiḥ pranṛtta iva parvataḥ /	mAruta udDUta SiKarEH pranRttaH iva parvataH /
   pādapaiḥ pattrapuṣpāṇi sṛjadbhir abhito nadīm // Ram_2,89.8 //	pAdapEH pattra puzpANi sRjadBiH aBitas nadIm // Ram_2,89.8 //
   kaccin maṇinikāśodāṃ kaccit pulinaśālinīm /	kaccit maNi nikASa udAm kaccit pulina SAlinIm /
   kaccit siddhajanākīrṇāṃ paśya mandākinīṃ nadīm // Ram_2,89.9 //	kaccit sidDa jana AkIrNAm paSya mandAkinIm nadIm // Ram_2,89.9 //
   nirdhūtān vāyunā paśya vitatān puṣpasaṃcayān /	nirDUtAn vAyunA paSya vitatAn puzpa saMcayAn /
   poplūyamānān aparān paśya tvaṃ jalamadhyagān // Ram_2,89.10 //	poplUyamAnAn aparAn paSya tvam jala maDya gAn // Ram_2,89.10 //
   tāṃś cātivalguvacaso rathāṅgāhvayanā dvijāḥ /	tAn ca ati valgu vacasaH raTAFga AhvayanAH dvijAH /
   adhirohanti kalyāṇi niṣkūjantaḥ śubhā giraḥ // Ram_2,89.11 //	aDirohanti kalyANi nizkUjantaH SuBAH giraH // Ram_2,89.11 //
   darśanaṃ citrakūṭasya mandākinyāś ca śobhane /	darSanam citrakUwasya mandAkinyAH ca SoBane /
   adhikaṃ puravāsāc ca manye ca tava darśanāt // Ram_2,89.12 //	aDikam pura vAsAt ca manye ca tava darSanAt // Ram_2,89.12 //
   vidhūtakaluṣaiḥ siddhais tapodamaśamānvitaiḥ /	viDUta kaluzEH sidDEH tapaH dama Sama anvitEH /
   nityavikṣobhitajalāṃ vigāhasva mayā saha // Ram_2,89.13 //	nitya vikzoBita jalAm vigAhasva mayA saha // Ram_2,89.13 //
   sakhīvac ca vigāhasva sīte mandākinīm imām /	saKI vat ca vigAhasva sIte mandAkinIm imAm /
   kamalāny avamajjantī puṣkarāṇi ca bhāmini // Ram_2,89.14 //	kamalAni avamajjantI puzkarANi ca BAmini // Ram_2,89.14 //
   tvaṃ paurajanavad vyālān ayodhyām iva parvatam /	tvam pOra jana vat vyAlAn ayoDyAm iva parvatam /
   manyasva vanite nityaṃ sarayūvad imāṃ nadīm // Ram_2,89.15 //	manyasva vanite nityam sarayU vat imAm nadIm // Ram_2,89.15 //
   lakṣmaṇaś caiva dharmātmā mannideśe vyavasthitaḥ /	lakzmaNaH ca eva Darma AtmA mad nideSe vyavasTitaH /
   tvaṃ cānukūlā vaidehi prītiṃ janayatho mama // Ram_2,89.16 //	tvam ca anukUlA vEdehi prItim janayaTaH mama // Ram_2,89.16 //
   upaspṛśaṃs triṣavaṇaṃ madhumūlaphalāśanaḥ /	upaspRSan trizavaNam maDu mUla Pala aSanaH /
   nāyodhyāyai na rājyāya spṛhaye 'dya tvayā saha // Ram_2,89.17 //	na ayoDyAyE na rAjyAya spRhaye adya tvayA saha // Ram_2,89.17 //
   imāṃ hi ramyāṃ gajayūthalolitāṃ nipītatoyāṃ gajasiṃhavānaraiḥ /	imAm hi ramyAm gaja yUTa lolitAm nipIta toyAm gaja siMha vAnarEH /
   supuṣpitaiḥ puṣpadharair alaṃkṛtāṃ na so 'sti yaḥ syān na gatakramaḥ sukhī	su puzpitEH puzpa DarEH alaMkRtAm na saH asti yaH syAt na gata kramaH suKI
   // Ram_2,89.18 //	// Ram_2,89.18 //
   itīva rāmo bahusaṃgataṃ vacaḥ priyāsahāyaḥ saritaṃ prati bruvan /	iti iva rAmaH bahu saMgatam vacaH priyA sahAyaH saritam prati bruvan /
   cacāra ramyaṃ nayanāñjanaprabhaṃ sa citrakūṭaṃ raghuvaṃśavardhanaḥ //	cacAra ramyam nayana aQjana praBam sa citrakUwam raGu vaMSa varDanaH //
   Ram_2,89.19 //	Ram_2,89.19 //
   tathā tatrāsatas tasya bharatasyopayāyinaḥ /	taTA tatra AsataH tasya Baratasya upayAyinaH /
   sainyareṇuś ca śabdaś ca prādurāstāṃ nabhaḥspṛśau // Ram_2,90.1 //	sEnya reNuH ca SabdaH ca prAdurAstAm naBaH spRSO // Ram_2,90.1 //
   etasminn antare trastāḥ śabdena mahatā tataḥ /	etasmin antare trastAH Sabdena mahatA tatas /
   arditā yūthapā mattāḥ sayūthā dudruvur diśaḥ // Ram_2,90.2 //	arditAH yUTapAH mattAH sa yUTAH dudruvuH diSaH // Ram_2,90.2 //
   sa taṃ sainyasamudbhūtaṃ śabdaṃ śuśrava rāghavaḥ /	sa tam sEnya samudBUtam Sabdam SuSrava rAGavaH /
   tāṃś ca vipradrutān sarvān yūthapān anvavaikṣata // Ram_2,90.3 //	tAn ca vipradrutAn sarvAn yUTapAn anvavEkzata // Ram_2,90.3 //
   tāṃś ca vidravato dṛṣṭvā taṃ ca śrutvā sa niḥsvanam /	tAn ca vidravataH dRzwvA tam ca SrutvA sa niHsvanam /
   uvāca rāmaḥ saumitriṃ lakṣmaṇaṃ dīptatejasam // Ram_2,90.4 //	uvAca rAmaH sOmitrim lakzmaNam dIpta tejasam // Ram_2,90.4 //
   hanta lakṣmaṇa paśyeha sumitrā suprajās tvayā /	hanta lakzmaNa paSya iha sumitrA su prajAH tvayA /
   bhīmastanitagambhīras tumulaḥ śrūyate svanaḥ // Ram_2,90.5 //	BIma stanita gamBIraH tumulaH SrUyate svanaH // Ram_2,90.5 //
   rājā vā rājamātro vā mṛgayām aṭate vane /	rAjA vA rAjamAtraH vA mRgayAm awate vane /
   anyad vā śvāpadaṃ kiṃcit saumitre jñātum arhasi /	anyat vA SvApadam kiMcid sOmitre jQAtum arhasi /
   sarvam etad yathātattvam acirāj jñātum arhasi // Ram_2,90.6 //	sarvam etat yaTAtattvam acirAt jQAtum arhasi // Ram_2,90.6 //
   sa lakṣmaṇaḥ saṃtvaritaḥ sālam āruhya puṣpitam /	sa lakzmaNaH saMtvaritaH sAlam Aruhya puzpitam /
   prekṣamāṇo diśaḥ sarvāḥ pūrvāṃ diśam avaikṣata // Ram_2,90.7 //	prekzamANaH diSaH sarvAH pUrvAm diSam avEkzata // Ram_2,90.7 //
   udaṅmukhaḥ prekṣamāṇo dadarśa mahatīṃ camūm /	udaFmuKaH prekzamANaH dadarSa mahatIm camUm /
   rathāśvagajasambādhāṃ yattair yuktāṃ padātibhiḥ // Ram_2,90.8 //	raTa aSva gaja sambADAm yattEH yuktAm padAtiBiH // Ram_2,90.8 //
   tām aśvagajasampūrṇāṃ rathadhvajavibhūṣitām /	tAm aSva gaja sampUrNAm raTa Dvaja viBUzitAm /
   śaśaṃsa senāṃ rāmāya vacanaṃ cedam abravīt // Ram_2,90.9 //	SaSaMsa senAm rAmAya vacanam ca idam abravIt // Ram_2,90.9 //
   agniṃ saṃśamayatv āryaḥ sītā ca bhajatāṃ guhām /	agnim saMSamayatu AryaH sItA ca BajatAm guhAm /
   sajyaṃ kuruṣva cāpaṃ ca śarāṃś ca kavacaṃ tathā // Ram_2,90.10 //	sajyam kuruzva cApam ca SarAn ca kavacam taTA // Ram_2,90.10 //
   taṃ rāmaḥ puruṣavyāghro lakṣmaṇaṃ pratyuvāca ha /	tam rAmaH puruza vyAGraH lakzmaNam pratyuvAca ha /
   aṅgāvekṣasva saumitre kasyaitāṃ manyase camūm // Ram_2,90.11 //	aFga avekzasva sOmitre kasya etAm manyase camUm // Ram_2,90.11 //
   evam uktas tu rāmeṇa lakṣmaṇo vākyam abravīt /	evam uktaH tu rAmeNa lakzmaNaH vAkyam abravIt /
   didhakṣann iva tāṃ senāṃ ruṣitaḥ pāvako yathā // Ram_2,90.12 //	diDakzan iva tAm senAm ruzitaH pAvakaH yaTA // Ram_2,90.12 //
   sampannaṃ rājyam icchaṃs tu vyaktaṃ prāpyābhiṣecanam /	sampannam rAjyam icCan tu vyaktam prApya aBizecanam /
   āvāṃ hantuṃ samabhyeti kaikeyyā bharataḥ sutaḥ // Ram_2,90.13 //	AvAm hantum samaByeti kEkeyyAH BarataH sutaH // Ram_2,90.13 //
   eṣa vai sumahāñ śrīmān viṭapī saṃprakāśate /	eza vE su mahAn SrImAn viwapI saMprakASate /
   virājaty udgataskandhaḥ kovidāradhvajo rathe // Ram_2,90.14 //	virAjati udgata skanDaH kovidAra DvajaH raTe // Ram_2,90.14 //
   bhajanty ete yathākāmam aśvān āruhya śīghragān /	Bajanti ete yaTAkAmam aSvAn Aruhya SIGra gAn /
   ete bhrājanti saṃhṛṣṭā gajān āruhya sādinaḥ // Ram_2,90.15 //	ete BrAjanti saMhRzwAH gajAn Aruhya sAdinaH // Ram_2,90.15 //
   gṛhītadhanuṣau cāvāṃ giriṃ vīra śrayāvahe /	gRhIta DanuzO ca AvAm girim vIra SrayAvahe /
   api nau vaśam āgacchet kovidāradhvajo raṇe // Ram_2,90.16 //	api nO vaSam AgacCet kovidAra DvajaH raNe // Ram_2,90.16 //
   api drakṣyāmi bharataṃ yatkṛte vyasanaṃ mahat /	api drakzyAmi Baratam yad kRte vyasanam mahat /
   tvayā rāghava samprāptaṃ sītayā ca mayā tathā // Ram_2,90.17 //	tvayA rAGava samprAptam sItayA ca mayA taTA // Ram_2,90.17 //
   yannimittaṃ bhavān rājyāc cyuto rāghava śāśvatāt /	yad nimittam BavAn rAjyAt cyutaH rAGava SASvatAt /
   samprāpto 'yam arir vīra bharato vadhya eva me // Ram_2,90.18 //	samprAptaH ayam ariH vIra BarataH vaDyaH eva me // Ram_2,90.18 //
   bharatasya vadhe doṣaṃ nāhaṃ paśyāmi rāghava /	Baratasya vaDe dozam na aham paSyAmi rAGava /
   pūrvāpakāriṇāṃ tyāge na hy adharmo vidhīyate /	pUrva apakAriNAm tyAge na hi aDarmaH viDIyate /
   etasmin nihate kṛtsnām anuśādhi vasuṃdharām // Ram_2,90.19 //	etasmin nihate kRtsnAm anuSADi vasuMDarAm // Ram_2,90.19 //
   adya putraṃ hataṃ saṃkhye kaikeyī rājyakāmukā /	adya putram hatam saMKye kEkeyI rAjya kAmukAH /
   mayā paśyet suduḥkhārtā hastibhagnam iva drumam // Ram_2,90.20 //	mayA paSyet su duHKa ArtA hasti Bagnam iva drumam // Ram_2,90.20 //
   kaikeyīṃ ca vadhiṣyāmi sānubandhāṃ sabāndhavām /	kEkeyIm ca vaDizyAmi sa anubanDAm sa bAnDavAm /
   kaluṣeṇādya mahatā medinī parimucyatām // Ram_2,90.21 //	kaluzeNa adya mahatA medinI parimucyatAm // Ram_2,90.21 //
   adyemaṃ saṃyataṃ krodham asatkāraṃ ca mānada /	adya imam saMyatam kroDam asatkAram ca mAnada /
   mokṣyāmi śatrusainyeṣu kakṣeṣv iva hutāśanam // Ram_2,90.22 //	mokzyAmi Satru sEnyezu kakzezu iva hutASanam // Ram_2,90.22 //
   adyaitac citrakūṭasya kānanaṃ niśitaiḥ śaraiḥ /	adya etat citrakUwasya kAnanam niSitEH SarEH /
   bhindañ śatruśarīrāṇi kariṣye śoṇitokṣitam // Ram_2,90.23 //	Bindan Satru SarIrANi karizye SoNita ukzitam // Ram_2,90.23 //
   śarair nirbhinnahṛdayān kuñjarāṃs turagāṃs tathā /	SarEH nirBinna hRdayAn kuQjarAn turagAn taTA /
   śvāpadāḥ parikarṣantu narāṃś ca nihatān mayā // Ram_2,90.24 //	SvApadAH parikarzantu narAn ca nihatAn mayA // Ram_2,90.24 //
   śarāṇāṃ dhanuṣaś cāham anṛṇo 'smi mahāvane /	SarANAm DanuzaH ca aham anRNaH asmi mahA vane /
   sasainyaṃ bharataṃ hatvā bhaviṣyāmi na saṃśayaḥ // Ram_2,90.25 //	sa sEnyam Baratam hatvA BavizyAmi na saMSayaH // Ram_2,90.25 //
   susaṃrabdhaṃ tu saumitriṃ lakṣmaṇaṃ krodhamūrchitam /	su saMrabDam tu sOmitrim lakzmaNam kroDa mUrCitam /
   rāmas tu parisāntvyātha vacanaṃ cedam abravīt // Ram_2,91.1 //	rAmaH tu parisAntvya aTa vacanam ca idam abravIt // Ram_2,91.1 //
   kim atra dhanuṣā kāryam asinā vā sacarmaṇā /	kim atra DanuzA kAryam asinA vA sa carmaNA /
   maheṣvāse mahāprājñe bharate svayam āgate // Ram_2,91.2 //	mahA izvAse mahA prAjQe Barate svayam Agate // Ram_2,91.2 //
   prāptakālaṃ yad eṣo 'smān bharato draṣṭum icchati /	prApta kAlam yat ezaH asmAn BarataH drazwum icCati /
   asmāsu manasāpy eṣa nāhitaṃ kiṃcid ācaret // Ram_2,91.3 //	asmAsu manasA api eza na ahitam kiMcid Acaret // Ram_2,91.3 //
   vipriyaṃ kṛtapūrvaṃ te bharatena kadā na kim /	vipriyam kRta pUrvam te Baratena kadA na kim /
   īdṛśaṃ vā bhayaṃ te 'dya bharataṃ yo 'tra śaṅkase // Ram_2,91.4 //	IdRSam vA Bayam te adya Baratam yaH atra SaFkase // Ram_2,91.4 //
   na hi te niṣṭhuraṃ vācyo bharato nāpriyaṃ vacaḥ /	na hi te nizWuram vAcyaH BarataH na apriyam vacaH /
   ahaṃ hy apriyam uktaḥ syāṃ bharatasyāpriye kṛte // Ram_2,91.5 //	aham hi apriyam uktaH syAm Baratasya apriye kRte // Ram_2,91.5 //
   kathaṃ nu putrāḥ pitaraṃ hanyuḥ kasyāṃcid āpadi /	kaTam nu putrAH pitaram hanyuH kasyAMcid Apadi /
   bhrātā vā bhrātaraṃ hanyāt saumitre prāṇam ātmanaḥ // Ram_2,91.6 //	BrAtA vA BrAtaram hanyAt sOmitre prANam AtmanaH // Ram_2,91.6 //
   yadi rājyasya hetos tvam imāṃ vācaṃ prabhāṣase /	yadi rAjyasya hetoH tvam imAm vAcam praBAzase /
   vakṣyāmi bharataṃ dṛṣṭvā rājyam asmai pradīyatām // Ram_2,91.7 //	vakzyAmi Baratam dRzwvA rAjyam asmE pradIyatAm // Ram_2,91.7 //
   ucyamāno hi bharato mayā lakṣmaṇa tattvataḥ /	ucyamAnaH hi BarataH mayA lakzmaNa tattvataH /
   rājyam asmai prayaccheti bāḍham ity eva vakṣyati // Ram_2,91.8 //	rAjyam asmE prayacCa iti bAXam iti eva vakzyati // Ram_2,91.8 //
   tathokto dharmaśīlena bhrātrā tasya hite rataḥ /	taTA uktaH Darma SIlena BrAtrA tasya hite rataH /
   lakṣmaṇaḥ praviveśeva svāni gātrāṇi lajjayā // Ram_2,91.9 //	lakzmaNaH praviveSa iva svAni gAtrANi lajjayA // Ram_2,91.9 //
   vrīḍitaṃ lakṣmaṇaṃ dṛṣṭvā rāghavaḥ pratyuvāca ha /	vrIxitam lakzmaNam dRzwvA rAGavaH pratyuvAca ha /
   eṣa manye mahābāhur ihāsmān draṣṭum āgataḥ // Ram_2,91.10 //	eza manye mahA bAhuH iha asmAn drazwum AgataH // Ram_2,91.10 //
   vanavāsam anudhyāya gṛhāya pratineṣyati /	vana vAsam anuDyAya gRhAya pratinezyati /
   imāṃ vāpy eṣa vaidehīm atyantasukhasevinīm // Ram_2,91.11 //	imAm vA api eza vEdehIm atyanta suKa sevinIm // Ram_2,91.11 //
   etau tau saṃprakāśete gotravantau manoramau /	etO tO saMprakASete gotravantO manoramO /
   vāyuvegasamau vīra javanau turagottamau // Ram_2,91.12 //	vAyu vega samO vIra javanO turaga uttamO // Ram_2,91.12 //
   sa eṣa sumahākāyaḥ kampate vāhinīmukhe /	saH eza su mahA kAyaH kampate vAhinI muKe /
   nāgaḥ śatruṃjayo nāma vṛddhas tātasya dhīmataḥ // Ram_2,91.13 //	nAgaH SatruMjayaH nAma vRdDaH tAtasya DImataH // Ram_2,91.13 //
   avatīrya tu sālāgrāt tasmāt sa samitiṃjayaḥ /	avatIrya tu sAla agrAt tasmAt sa samitiMjayaH /
   lakṣmaṇaḥ prāñjalir bhūtvā tasthau rāmasya pārśvataḥ // Ram_2,91.14 //	lakzmaNaH prAQjaliH BUtvA tasTO rAmasya pArSvatas // Ram_2,91.14 //
   bharatenātha saṃdiṣṭā sammardo na bhaved iti /	Baratena aTa saMdizwA sammardaH na Bavet iti /
   samantāt tasya śailasya senāvāsam akalpayat // Ram_2,91.15 //	samantAt tasya SElasya senA vAsam akalpayat // Ram_2,91.15 //
   adhyardham ikṣvākucamūr yojanaṃ parvatasya sā /	aDyarDam ikzvAku camUH yojanam parvatasya sA /
   pārśve nyaviśad āvṛtya gajavājirathākulā // Ram_2,91.16 //	pArSve nyaviSat AvRtya gaja vAji raTa AkulAH // Ram_2,91.16 //
   sā citrakūṭe bharatena senā dharmaṃ puraskṛtya vidhūya darpam /	sA citrakUwe Baratena senA Darmam puraskRtya viDUya darpam /
   prasādanārthaṃ raghunandanasya virocate nītimatā praṇītā // Ram_2,91.17 //	prasAdana arTam raGunandanasya virocate nItimatA praNItAH // Ram_2,91.17 //
   niveśya senāṃ tu vibhuḥ padbhyāṃ pādavatāṃ varaḥ /	niveSya senAm tu viBuH padByAm pAdavatAm varaH /
   abhigantuṃ sa kākutstham iyeṣa guruvartakam // Ram_2,92.1 //	aBigantum sa kAkutsTam iyeza guru vartakam // Ram_2,92.1 //
   niviṣṭamātre sainye tu yathoddeśaṃ vinītavat /	nivizwa mAtre sEnye tu yaToddeSam vinIta vat /
   bharato bhrātaraṃ vākyaṃ śatrughnam idam abravīt // Ram_2,92.2 //	BarataH BrAtaram vAkyam SatruGnam idam abravIt // Ram_2,92.2 //
   kṣipraṃ vanam idaṃ saumya narasaṃghaiḥ samantataḥ /	kzipram vanam idam sOmya nara saMGEH samantataH /
   lubdhaiś ca sahitair ebhis tvam anveṣitum arhasi // Ram_2,92.3 //	lubDEH ca sahitEH eBiH tvam anvezitum arhasi // Ram_2,92.3 //
   yāvan na rāmaṃ drakṣyāmi lakṣmaṇaṃ vā mahābalam /	yAvat na rAmam drakzyAmi lakzmaNam vA mahA balam /
   vaidehīṃ vā mahābhāgāṃ na me śāntir bhaviṣyati // Ram_2,92.4 //	vEdehIm vA mahABAgAm na me SAntiH Bavizyati // Ram_2,92.4 //
   yāvan na candrasaṃkāśaṃ drakṣyāmi śubham ānanam /	yAvat na candra saMkASam drakzyAmi SuBam Ananam /
   bhrātuḥ padmapalāśākṣaṃ na me śāntir bhaviṣyati // Ram_2,92.5 //	BrAtuH padma palASa akzam na me SAntiH Bavizyati // Ram_2,92.5 //
   yāvan na caraṇau bhrātuḥ pārthivavyañjanānvitau /	yAvat na caraNO BrAtuH pArTiva vyaQjana anvitO /
   śirasā dhārayiṣyāmi na me śāntir bhaviṣyati // Ram_2,92.6 //	SirasA DArayizyAmi na me SAntiH Bavizyati // Ram_2,92.6 //
   yāvan na rājye rājyārhaḥ pitṛpaitāmahe sthitaḥ /	yAvat na rAjye rAjya arhaH pitRpEtAmahe sTitaH /
   abhiṣekajalaklinno na me śāntir bhaviṣyati // Ram_2,92.7 //	aBizeka jala klinnaH na me SAntiH Bavizyati // Ram_2,92.7 //
   kṛtakṛtyā mahābhāgā vaidehī janakātmajā /	kRtakRtyA mahABAgA vEdehI janakAtmajA /
   bhartāraṃ sāgarāntāyāḥ pṛthivyā yānugacchati // Ram_2,92.8 //	BartAram sAgara antAyAH pRTivyAH yA anugacCati // Ram_2,92.8 //
   subhagaś citrakūṭo 'sau girirājopamo giriḥ /	suBagaH citrakUwaH asO giri rAja upamaH giriH /
   yasmin vasati kākutsthaḥ kubera iva nandane // Ram_2,92.9 //	yasmin vasati kAkutsTaH kuberaH iva nandane // Ram_2,92.9 //
   kṛtakāryam idaṃ durgaṃ vanaṃ vyālaniṣevitam /	kRta kAryam idam durgam vanam vyAla nizevitam /
   yad adhyāste mahātejā rāmaḥ śastrabhṛtāṃ varaḥ // Ram_2,92.10 //	yat aDyAste mahA tejAH rAmaH SastraBRtAm varaH // Ram_2,92.10 //
   evam uktvā mahātejā bharataḥ puruṣarṣabhaḥ /	evam uktvA mahA tejAH BarataH puruza RzaBaH /
   padbhyām eva mahātejāḥ praviveśa mahad vanam // Ram_2,92.11 //	padByAm eva mahA tejAH praviveSa mahat vanam // Ram_2,92.11 //
   sa tāni drumajālāni jātāni girisānuṣu /	sa tAni druma jAlAni jAtAni giri sAnuzu /
   puṣpitāgrāṇi madhyena jagāma vadatāṃ varaḥ // Ram_2,92.12 //	puzpita agrANi maDyena jagAma vadatAm varaH // Ram_2,92.12 //
   sa gireś citrakūṭasya sālam āsādya puṣpitam /	sa gireH citrakUwasya sAlam AsAdya puzpitam /
   rāmāśramagatasyāgner dadarśa dhvajam ucchritam // Ram_2,92.13 //	rAma ASrama gatasya agneH dadarSa Dvajam ucCritam // Ram_2,92.13 //
   taṃ dṛṣṭvā bharataḥ śrīmān mumoda sahabāndhavaḥ /	tam dRzwvA BarataH SrImAn mumoda sahabAnDavaH /
   atra rāma iti jñātvā gataḥ pāram ivāmbhasaḥ // Ram_2,92.14 //	atra rAmaH iti jQAtvA gataH pAram iva amBasaH // Ram_2,92.14 //
   sa citrakūṭe tu girau niśāmya rāmāśramaṃ puṇyajanopapannam /	sa citrakUwe tu girO niSAmya rAma ASramam puNya jana upapannam /
   guhena sārdhaṃ tvarito jagāma punar niveśyaiva camūṃ mahātmā //	guhena sArDam tvaritaH jagAma punar niveSya eva camUm mahAtmA //
   Ram_2,92.15 //	Ram_2,92.15 //
   niviṣṭāyāṃ tu senāyām utsuko bharatas tadā /	nivizwAyAm tu senAyAm utsukaH BarataH tadA /
   jagāma bhrātaraṃ draṣṭuṃ śatrughnam anudarśayan // Ram_2,93.1 //	jagAma BrAtaram drazwum SatruGnam anudarSayan // Ram_2,93.1 //
   ṛṣiṃ vasiṣṭhaṃ saṃdiśya mātṝn me śīghram ānaya /	Rzim vasizWam saMdiSya mAtLn me SIGram Anaya /
   iti tvaritam agre sa jagāma guruvatsalaḥ // Ram_2,93.2 //	iti tvaritam agre sa jagAma guru vatsalaH // Ram_2,93.2 //
   sumantras tv api śatrughnam adūrād anvapadyata /	sumantraH tu api SatruGnam adUrAt anvapadyate /
   rāmadarśanajas tarṣo bharatasyeva tasya ca // Ram_2,93.3 //	rAma darSana jaH tarzaH Baratasya iva tasya ca // Ram_2,93.3 //
   gacchann evātha bharatas tāpasālayasaṃsthitām /	gacCan eva aTa BarataH tApasa Alaya saMsTitAm /
   bhrātuḥ parṇakuṭīṃ śrīmān uṭajaṃ ca dadarśa ha // Ram_2,93.4 //	BrAtuH parNa kuwIm SrImAn uwajam ca dadarSa ha // Ram_2,93.4 //
   śālāyās tv agratas tasyā dadarśa bharatas tadā /	SAlAyAH tu agratas tasyAH dadarSa BarataH tadA /
   kāṣṭhāni cāvabhagnāni puṣpāṇy avacitāni ca // Ram_2,93.5 //	kAzWAni ca avaBagnAni puzpANi avacitAni ca // Ram_2,93.5 //
   dadarśa ca vane tasmin mahataḥ saṃcayān kṛtān /	dadarSa ca vane tasmin mahataH saMcayAn kRtAn /
   mṛgāṇāṃ mahiṣāṇāṃ ca karīṣaiḥ śītakāraṇāt // Ram_2,93.6 //	mRgANAm mahizANAm ca karIzEH SIta kAraNAt // Ram_2,93.6 //
   gacchan eva mahābāhur dyutimān bharatas tadā /	gacCan eva mahA bAhuH dyutimAn BarataH tadA /
   śatrughnaṃ cābravīd dhṛṣṭas tān amātyāṃś ca sarvaśaḥ // Ram_2,93.7 //	SatruGnam ca abravIt DRzwaH tAn amAtyAn ca sarvaSas // Ram_2,93.7 //
   manye prāptāḥ sma taṃ deśaṃ bharadvājo yam abravīt /	manye prAptAH sma tam deSam BaradvAjaH yam abravIt /
   nātidūre hi manye 'haṃ nadīṃ mandākinīm itaḥ // Ram_2,93.8 //	na ati dUre hi manye aham nadIm mandAkinIm itas // Ram_2,93.8 //
   uccair baddhāni cīrāṇi lakṣmaṇena bhaved ayam /	uccEs badDAni cIrANi lakzmaNena Bavet ayam /
   abhijñānakṛtaḥ panthā vikāle gantum icchatā // Ram_2,93.9 //	aBijQAna kRtaH panTAH vikAle gantum icCatA // Ram_2,93.9 //
   idaṃ codāttadantānāṃ kuñjarāṇāṃ tarasvinām /	idam ca udAtta dantAnAm kuQjarANAm tarasvinAm /
   śailapārśve parikrāntam anyonyam abhigarjatām // Ram_2,93.10 //	SEla pArSve parikrAntam anyonyam aBigarjatAm // Ram_2,93.10 //
   yam evādhātum icchanti tāpasāḥ satataṃ vane /	yam eva ADAtum icCanti tApasAH satatam vane /
   tasyāsau dṛśyate dhūmaḥ saṃkulaḥ kṛṣṇavartmanaḥ // Ram_2,93.11 //	tasya asO dRSyate DUmaH saMkulaH kRzNavartmanaH // Ram_2,93.11 //
   atrāhaṃ puruṣavyāghraṃ gurusatkārakāriṇam /	atra aham puruza vyAGram guru satkAra kAriNam /
   āryaṃ drakṣyāmi saṃhṛṣṭo maharṣim iva rāghavam // Ram_2,93.12 //	Aryam drakzyAmi saMhRzwaH mahA Rzim iva rAGavam // Ram_2,93.12 //
   atha gatvā muhūrtaṃ tu citrakūṭaṃ sa rāghavaḥ /	aTa gatvA muhUrtam tu citrakUwam sa rAGavaH /
   mandākinīm anuprāptas taṃ janaṃ cedam abravīt // Ram_2,93.13 //	mandAkinIm anuprAptaH tam janam ca idam abravIt // Ram_2,93.13 //
   jagatyāṃ puruṣavyāghra āste vīrāsane rataḥ /	jagatyAm puruza vyAGraH Aste vIrAsane rataH /
   janendro nirjanaṃ prāpya dhin me janma sajīvitam // Ram_2,93.14 //	janendraH nirjanam prApya Dit me janma sa jIvitam // Ram_2,93.14 //
   matkṛte vyasanaṃ prāpto lokanātho mahādyutiḥ /	mad kRte vyasanam prAptaH lokanATaH mahA dyutiH /
   sarvān kāmān parityajya vane vasati rāghavaḥ // Ram_2,93.15 //	sarvAn kAmAn parityajya vane vasati rAGavaH // Ram_2,93.15 //
   iti lokasamākruṣṭaḥ pādeṣv adya prasādayan /	iti loka samAkruzwaH pAdezu adya prasAdayan /
   rāmasya nipatiṣyāmi sītāyāś ca punaḥ punaḥ // Ram_2,93.16 //	rAmasya nipatizyAmi sItAyAH ca punar punar // Ram_2,93.16 //
   evaṃ sa vilapaṃs tasmin vane daśarathātmajaḥ /	evam sa vilapan tasmin vane daSaraTa AtmajaH /
   dadarśa mahatīṃ puṇyāṃ parṇaśālāṃ manoramām // Ram_2,93.17 //	dadarSa mahatIm puNyAm parNa SAlAm manoramAm // Ram_2,93.17 //
   sālatālāśvakarṇānāṃ parṇair bahubhir āvṛtām /	sAla tAla aSvakarNAnAm parNEH bahuBiH AvRtAm /
   viśālāṃ mṛdubhis tīrṇāṃ kuśair vedim ivādhvare // Ram_2,93.18 //	viSAlAm mRduBiH tIrNAm kuSEH vedim iva aDvare // Ram_2,93.18 //
   śakrāyudhanikāśaiś ca kārmukair bhārasādhanaiḥ /	SakrAyuDa nikASEH ca kArmukEH BAra sADanEH /
   rukmapṛṣṭhair mahāsāraiḥ śobhitāṃ śatrubādhakaiḥ // Ram_2,93.19 //	rukma pRzWEH mahA sArEH SoBitAm Satru bADakEH // Ram_2,93.19 //
   arkaraśmipratīkāśair ghorais tūṇīgataiḥ śaraiḥ /	arka raSmi pratIkASEH GorEH tUNI gatEH SarEH /
   śobhitāṃ dīptavadanaiḥ sarpair bhogavatīm iva // Ram_2,93.20 //	SoBitAm dIpta vadanEH sarpEH BogavatIm iva // Ram_2,93.20 //
   mahārajatavāsobhyām asibhyāṃ ca virājitām /	mahArajata vAsoByAm asiByAm ca virAjitAm /
   rukmabinduvicitrābhyāṃ carmabhyāṃ cāpi śobhitām // Ram_2,93.21 //	rukma bindu vicitrAByAm carmaByAm ca api SoBitAm // Ram_2,93.21 //
   godhāṅgulitrair āsaktaiś citraiḥ kāñcanabhūṣitaiḥ /	goDA aFgulitrEH AsaktEH citrEH kAQcana BUzitEH /
   arisaṃghair anādhṛṣyāṃ mṛgaiḥ siṃhaguhām iva // Ram_2,93.22 //	ari saMGEH anADRzyAm mRgEH siMha guhAm iva // Ram_2,93.22 //
   prāgudaksravaṇāṃ vediṃ viśālāṃ dīptapāvakām /	prAc udak sravaNAm vedim viSAlAm dIpta pAvakAm /
   dadarśa bharatas tatra puṇyāṃ rāmaniveśane // Ram_2,93.23 //	dadarSa BarataH tatra puNyAm rAma niveSane // Ram_2,93.23 //
   nirīkṣya sa muhūrtaṃ tu dadarśa bharato gurum /	nirIkzya sa muhUrtam tu dadarSa BarataH gurum /
   uṭaje rāmam āsīnaṃ jaṭāmaṇḍaladhāriṇam // Ram_2,93.24 //	uwaje rAmam AsInam jawA maNxala DAriNam // Ram_2,93.24 //
   taṃ tu kṛṣṇājinadharaṃ cīravalkalavāsasam /	tam tu kRzNa ajina Daram cIra valkala vAsasam /
   dadarśa rāmam āsīnam abhitaḥ pāvakopamam // Ram_2,93.25 //	dadarSa rAmam AsInam aBitas pAvaka upamam // Ram_2,93.25 //
   siṃhaskandhaṃ mahābāhuṃ puṇḍarīkanibhekṣaṇam /	siMha skanDam mahA bAhum puNxarIka niBa IkzaNam /
   pṛthivyāḥ sagarāntāyā bhartāraṃ dharmacāriṇam // Ram_2,93.26 //	pRTivyAH sagara antAyAH BartAram Darma cAriNam // Ram_2,93.26 //
   upaviṣṭaṃ mahābāhuṃ brahmāṇam iva śāśvatam /	upavizwam mahA bAhum brahmANam iva SASvatam /
   sthaṇḍile darbhasaṃstīrṇe sītayā lakṣmaṇena ca // Ram_2,93.27 //	sTaNxile darBa saMstIrNe sItayA lakzmaNena ca // Ram_2,93.27 //
   taṃ dṛṣṭvā bharataḥ śrīmān duḥkhamohapariplutaḥ /	tam dRzwvA BarataH SrImAn duHKa moha pariplutaH /
   abhyadhāvata dharmātmā bharataḥ kaikayīsutaḥ // Ram_2,93.28 //	aByaDAvata Darma AtmA BarataH kEkayI sutaH // Ram_2,93.28 //
   dṛṣṭvā ca vilalāpārto bāṣpasaṃdigdhayā girā /	dRzwvA ca vilalApa ArtaH bAzpa saMdigDayA girA /
   aśaknuvan dhārayituṃ dhairyād vacanam abravīt // Ram_2,93.29 //	aSaknuvan DArayitum DEryAt vacanam abravIt // Ram_2,93.29 //
   yaḥ saṃsadi prakṛtibhir bhaved yukta upāsitum /	yaH saMsadi prakRtiBiH Bavet yuktaH upAsitum /
   vanyair mṛgair upāsīnaḥ so 'yam āste mamāgrajaḥ // Ram_2,93.30 //	vanyEH mRgEH upAsInaH saH ayam Aste mama agrajaH // Ram_2,93.30 //
   vāsobhir bahusāhasrair yo mahātmā purocitaḥ /	vAsoBiH bahu sAhasrEH yaH mahAtmA purocitaH /
   mṛgājine so 'yam iha pravaste dharmam ācaran // Ram_2,93.31 //	mRga ajine saH ayam iha pravaste Darmam Acaran // Ram_2,93.31 //
   adhārayad yo vividhāś citrāḥ sumanasas tadā /	aDArayat yaH viviDAH citrAH sumanasaH tadA /
   so 'yaṃ jaṭābhāram imaṃ sahate rāghavaḥ katham // Ram_2,93.32 //	saH ayam jawA BAram imam sahate rAGavaH kaTam // Ram_2,93.32 //
   yasya yajñair yathādiṣṭair yukto dharmasya saṃcayaḥ /	yasya yajQEH yaTA AdizwEH yuktaH Darmasya saMcayaH /
   śarīrakleśasambhūtaṃ sa dharmaṃ parimārgate // Ram_2,93.33 //	SarIra kleSa samBUtam sa Darmam parimArgate // Ram_2,93.33 //
   candanena mahārheṇa yasyāṅgam upasevitam /	candanena mahArheNa yasya aFgam upasevitam /
   malena tasyāṅgam idaṃ katham āryasya sevyate // Ram_2,93.34 //	malena tasya aFgam idam kaTam Aryasya sevyate // Ram_2,93.34 //
   mannimittam idaṃ duḥkhaṃ prāpto rāmaḥ sukhocitaḥ /	mad nimittam idam duHKam prAptaH rAmaH suKa ucitaH /
   dhig jīvitaṃ nṛśaṃsasya mama lokavigarhitam // Ram_2,93.35 //	Dik jIvitam nRSaMsasya mama loka vigarhitam // Ram_2,93.35 //
   ity evaṃ vilapan dīnaḥ prasvinnamukhapaṅkajaḥ /	iti evam vilapan dInaH prasvinna muKa paFkajaH /
   pādāv aprāpya rāmasya papāta bharato rudan // Ram_2,93.36 //	pAdO aprApya rAmasya papAta BarataH rudan // Ram_2,93.36 //
   duḥkhābhitapto bharato rājaputro mahābalaḥ /	duHKa aBitaptaH BarataH rAja putraH mahA balaH /
   uktvāryeti sakṛd dīnaṃ punar novāca kiṃcana // Ram_2,93.37 //	uktvA Arya iti sakRt dInam punar na uvAca kiMcana // Ram_2,93.37 //
   bāṣpāpihitakaṇṭhaś ca prekṣya rāmaṃ yaśasvinam /	bAzpa apihita kaNWaH ca prekzya rAmam yaSasvinam /
   āryety evābhisaṃkruśya vyāhartuṃ nāśakat tataḥ // Ram_2,93.38 //	Arya iti eva aBisaMkruSya vyAhartum na aSakat tatas // Ram_2,93.38 //
   śatrughnaś cāpi rāmasya vavande caraṇau rudan /	SatruGnaH ca api rAmasya vavande caraNO rudan /
   tāv ubhau sa samāliṅgya rāmo 'py aśrūṇy avartayat // Ram_2,93.39 //	tO uBO sa samAliFgya rAmaH api aSrUNi avartayat // Ram_2,93.39 //
   tataḥ sumantreṇa guhena caiva samīyatū rājasutāv araṇye /	tatas sumantreNa guhena ca eva samIyatuH rAja sutO araNye /
   divākaraś caiva niśākaraś ca yathāmbare śukrabṛhaspatibhyām // Ram_2,93.40	divAkaraH ca eva niSAkaraH ca yaTA ambare Sukra bRhaspatiByAm // Ram_2,93.40
   tān pārthivān vāraṇayūthapābhān samāgatāṃs tatra mahaty araṇye /	tAn pArTivAn vAraNa yUTa pa ABAn samAgatAn tatra mahati araNye /
   vanaukasas te 'pi samīkṣya sarve 'py aśrūṇy amuñcan pravihāya harṣam //	vanOkasaH te api samIkzya sarve api aSrUNi amuQcan pravihAya harzam //
   Ram_2,93.41 //	Ram_2,93.41 //
   āghrāya rāmas taṃ mūrdhni pariṣvajya ca rāghavaḥ /	AGrAya rAmaH tam mUrDni parizvajya ca rAGavaH /
   aṅke bharatam āropya paryapṛcchat samāhitaḥ // Ram_2,94.1 //	aFke Baratam Aropya paryapRcCat samAhitaH // Ram_2,94.1 //
   kva nu te 'bhūt pitā tāta yad araṇyaṃ tvam āgataḥ /	kva nu te aBUt pitA tAta yat araNyam tvam AgataH /
   na hi tvaṃ jīvatas tasya vanam āgantum arhasi // Ram_2,94.2 //	na hi tvam jIvataH tasya vanam Agantum arhasi // Ram_2,94.2 //
   cirasya bata paśyāmi dūrād bharatam āgatam /	cirasya bata paSyAmi dUrAt Baratam Agatam /
   duṣpratīkam araṇye 'smin kiṃ tāta vanam āgataḥ // Ram_2,94.3 //	duzpratIkam araNye asmin kim tAta vanam AgataH // Ram_2,94.3 //
   kaccid daśaratho rājā kuśalī satyasaṃgaraḥ /	kaccit daSaraTaH rAjA kuSalI satya saMgaraH /
   rājasūyāśvamedhānām āhartā dharmaniścayaḥ // Ram_2,94.4 //	rAjasUya aSvameDAnAm AhartA Darma niScayaH // Ram_2,94.4 //
   sa kaccid brāhmaṇo vidvān dharmanityo mahādyutiḥ /	sa kaccit brAhmaNaH vidvAn Darma nityaH mahA dyutiH /
   ikṣvākūṇām upādhyāyo yathāvat tāta pūjyate // Ram_2,94.5 //	ikzvAkUNAm upADyAyaH yaTAvat tAta pUjyate // Ram_2,94.5 //
   tāta kaccic ca kausalyā sumitrā ca prajāvatī /	tAta kaccit ca kOsalyA sumitrA ca prajAvatI /
   sukhinī kaccid āryā ca devī nandati kaikayī // Ram_2,94.6 //	suKinI kaccit AryA ca devI nandati kEkayI // Ram_2,94.6 //
   kaccid vinayasampannaḥ kulaputro bahuśrutaḥ /	kaccit vinaya sampannaH kula putraH bahu SrutaH /
   anasūyur anudraṣṭā satkṛtas te purohitaḥ // Ram_2,94.7 //	anasUyuH anudrazwA satkRtaH te purohitaH // Ram_2,94.7 //
   kaccid agniṣu te yukto vidhijño matimān ṛjuḥ /	kaccit agnizu te yuktaH viDi jQaH matimAn RjuH /
   hutaṃ ca hoṣyamāṇaṃ ca kāle vedayate sadā // Ram_2,94.8 //	hutam ca hozyamANam ca kAle vedayate sadA // Ram_2,94.8 //
   iṣvastravarasampannam arthaśāstraviśāradam /	izu astra vara sampannam arTa SAstra viSAradam /
   sudhanvānam upādhyāyaṃ kaccit tvaṃ tāta manyase // Ram_2,94.9 //	suDanvAnam upADyAyam kaccit tvam tAta manyase // Ram_2,94.9 //
   kaccid ātmasamāḥ śūrāḥ śrutavanto jitendriyāḥ /	kaccit Atma samAH SUrAH SrutavantaH jita indriyAH /
   kulīnāś ceṅgitajñāś ca kṛtās te tāta mantriṇaḥ // Ram_2,94.10 //	kulInAH ca iFgita jQAH ca kRtAH te tAta mantriNaH // Ram_2,94.10 //
   mantro vijayamūlaṃ hi rājñāṃ bhavati rāghava /	mantraH vijaya mUlam hi rAjQAm Bavati rAGava /
   susaṃvṛto mantradharair amātyaiḥ śāstrakovidaiḥ // Ram_2,94.11 //	su saMvRtaH mantra DarEH amAtyEH SAstra kovidEH // Ram_2,94.11 //
   kaccin nidrāvaśaṃ naiṣi kaccit kāle vibudhyase /	kaccit nidrA vaSam na ezi kaccit kAle vibuDyase /
   kaccic cāpararātriṣu cintayasy arthanaipuṇam // Ram_2,94.12 //	kaccit ca apara rAtrizu cintayasi arTa nEpuNam // Ram_2,94.12 //
   kaccin mantrayase naikaḥ kaccin na bahubhiḥ saha /	kaccit mantrayase na ekaH kaccit na bahuBiH saha /
   kaccit te mantrito mantro rāṣṭraṃ na paridhāvati // Ram_2,94.13 //	kaccit te mantritaH mantraH rAzwram na pariDAvati // Ram_2,94.13 //
   kaccid arthaṃ viniścitya laghumūlaṃ mahodayam /	kaccit arTam viniScitya laGu mUlam mahA udayam /
   kṣipram ārabhase kartuṃ na dīrghayasi rāghava // Ram_2,94.14 //	kzipram AraBase kartum na dIrGayasi rAGava // Ram_2,94.14 //
   kaccit tu sukṛtāny eva kṛtarūpāṇi vā punaḥ /	kaccit tu sukRtAni eva kRta rUpANi vA punar /
   vidus te sarvakāryāṇi na kartavyāni pārthivāḥ // Ram_2,94.15 //	viduH te sarva kAryANi na kartavyAni pArTivAH // Ram_2,94.15 //
   kaccin na tarkair yuktvā vā ye cāpy aparikīrtitāḥ /	kaccit na tarkEH yuktvA vA ye ca api aparikIrtitAH /
   tvayā vā tava vāmātyair budhyate tāta mantritam // Ram_2,94.16 //	tvayA vA tava vA amAtyEH buDyate tAta mantritam // Ram_2,94.16 //
   kaccit sahasrān mūrkhāṇām ekam icchasi paṇḍitam /	kaccit sahasrAt mUrKANAm ekam icCasi paNxitam /
   paṇḍito hy arthakṛcchreṣu kuryān niḥśreyasaṃ mahat // Ram_2,94.17 //	paNxitaH hi arTa kRcCrezu kuryAt niHSreyasam mahat // Ram_2,94.17 //
   sahasrāṇy api mūrkhāṇāṃ yady upāste mahīpatiḥ /	sahasrANi api mUrKANAm yadi upAste mahIpatiH /
   atha vāpy ayutāny eva nāsti teṣu sahāyatā // Ram_2,94.18 //	aTa vA api ayutAni eva na asti tezu sahAya tA // Ram_2,94.18 //
   eko 'py amātyo medhāvī śūro dakṣo vicakṣaṇaḥ /	ekaH api amAtyaH meDAvI SUraH dakzaH vicakzaNaH /
   rājānaṃ rājamātraṃ vā prāpayen mahatīṃ śriyam // Ram_2,94.19 //	rAjAnam rAjamAtram vA prApayet mahatIm Sriyam // Ram_2,94.19 //
   kaccin mukhyā mahatsv eva madhyameṣu ca madhyamāḥ /	kaccit muKyAH mahatsu eva maDyamezu ca maDyamAH /
   jaghanyāś ca jaghanyeṣu bhṛtyāḥ karmasu yojitāḥ // Ram_2,94.20 //	jaGanyAH ca jaGanyezu BRtyAH karmasu yojitAH // Ram_2,94.20 //
   amātyān upadhātītān pitṛpaitāmahāñ śucīn /	amAtyAn upaDA atItAn pitRpEtAmahAn SucIn /
   śreṣṭhāñ śreṣṭheṣu kaccit tvaṃ niyojayasi karmasu // Ram_2,94.21 //	SrezWAn SrezWezu kaccit tvam niyojayasi karmasu // Ram_2,94.21 //
   kaccit tvāṃ nāvajānanti yājakāḥ patitaṃ yathā /	kaccit tvAm na avajAnanti yAjakAH patitam yaTA /
   ugrapratigrahītāraṃ kāmayānam iva striyaḥ // Ram_2,94.22 //	ugra pratigrahItAram kAmayAnam iva striyaH // Ram_2,94.22 //
   upāyakuśalaṃ vaidyaṃ bhṛtyasaṃdūṣaṇe ratam /	upAya kuSalam vEdyam BRtya saMdUzaNe ratam /
   śūram aiśvaryakāmaṃ ca yo na hanti sa vadhyate // Ram_2,94.23 //	SUram ESvarya kAmam ca yaH na hanti sa vaDyate // Ram_2,94.23 //
   kaccid dhṛṣṭaś ca śūraś ca dhṛtimān matimāñ śuciḥ /	kaccit DRzwaH ca SUraH ca DRtimAn matimAn SuciH /
   kulīnaś cānuraktaś ca dakṣaḥ senāpatiḥ kṛtaḥ // Ram_2,94.24 //	kulInaH ca anuraktaH ca dakzaH senApatiH kRtaH // Ram_2,94.24 //
   balavantaś ca kaccit te mukhyā yuddhaviśāradāḥ /	balavantaH ca kaccit te muKyAH yudDa viSAradAH /
   dṛṣṭāpadānā vikrāntās tvayā satkṛtya mānitāḥ // Ram_2,94.25 //	dRzwa apadAnAH vikrAntAH tvayA satkRtya mAnitAH // Ram_2,94.25 //
   kaccid balasya bhaktaṃ ca vetanaṃ ca yathocitam /	kaccit balasya Baktam ca vetanam ca yaTocitam /
   samprāptakālaṃ dātavyaṃ dadāsi na vilambase // Ram_2,94.26 //	samprApta kAlam dAtavyam dadAsi na vilambase // Ram_2,94.26 //
   kālātikramaṇe hy eva bhaktavetanayor bhṛtāḥ /	kAla atikramaNe hi eva Bakta vetanayoH BRtAH /
   bhartuḥ kupyanti duṣyanti so 'narthaḥ sumahān smṛtaḥ // Ram_2,94.27 //	BartuH kupyanti duzyanti saH anarTaH su mahAn smRtaH // Ram_2,94.27 //
   kaccit sarve 'nuraktās tvāṃ kulaputrāḥ pradhānataḥ /	kaccit sarve anuraktAH tvAm kula putrAH praDAnataH /
   kaccit prāṇāṃs tavārtheṣu saṃtyajanti samāhitāḥ // Ram_2,94.28 //	kaccit prANAn tava arTezu saMtyajanti samAhitAH // Ram_2,94.28 //
   kaccij jānapado vidvān dakṣiṇaḥ pratibhānavān /	kaccit jAnapadaH vidvAn dakziNaH pratiBAnavAn /
   yathoktavādī dūtas te kṛto bharata paṇḍitaḥ // Ram_2,94.29 //	yaTA ukta vAdI dUtaH te kRtaH Barata paNxitaH // Ram_2,94.29 //
   kaccid aṣṭādaśāny eṣu svapakṣe daśa pañca ca /	kaccit azwAdaSAni ezu sva pakze daSa paQca ca /
   tribhis tribhir avijñātair vetsi tīrthāni cārakaiḥ // Ram_2,94.30 //	triBiH triBiH avijQAtEH vetsi tIrTAni cArakEH // Ram_2,94.30 //
   kaccid vyapāstān ahitān pratiyātāṃś ca sarvadā /	kaccit vyapAstAn ahitAn pratiyAtAn ca sarvadA /
   durbalān anavajñāya vartase ripusūdana // Ram_2,94.31 //	durbalAn anavajQAya vartase ripu sUdanaH // Ram_2,94.31 //
   kaccin na lokāyatikān brāhmaṇāṃs tāta sevase /	kaccit na lokAyatikAn brAhmaNAn tAta sevase /
   anarthakuśalā hy ete bālāḥ paṇḍitamāninaḥ // Ram_2,94.32 //	anarTa kuSalAH hi ete bAlAH paNxita mAninaH // Ram_2,94.32 //
   dharmaśāstreṣu mukhyeṣu vidyamāneṣu durbudhāḥ /	Darma SAstrezu muKyezu vidyamAnezu durbuDAH /
   buddhimān vīkṣikīṃ prāpya nirarthaṃ pravadanti te // Ram_2,94.33 //	budDimAn vIkzikIm prApya nirarTam pravadanti te // Ram_2,94.33 //
   vīrair adhyuṣitāṃ pūrvam asmākaṃ tāta pūrvakaiḥ /	vIrEH aDyuzitAm pUrvam asmAkam tAta pUrvakEH /
   satyanāmāṃ dṛḍhadvārāṃ hastyaśvarathasaṃkulām // Ram_2,94.34 //	satyanAmAm dRXa dvArAm hasti aSva raTa saMkulAm // Ram_2,94.34 //
   brāhmaṇaiḥ kṣatriyair vaiśyaiḥ svakarmanirataiḥ sadā /	brAhmaNEH kzatriyEH vESyEH sva karma niratEH sadA /
   jitendriyair mahotsāhair vṛtām āryaiḥ sahasraśaḥ // Ram_2,94.35 //	jita indriyEH mahA utsAhEH vRtAm AryEH sahasraSas // Ram_2,94.35 //
   prāsādair vividhākārair vṛtāṃ vaidyajanākulām /	prAsAdEH viviDa AkArEH vRtAm vEdya jana AkulAm /
   kaccit samuditāṃ sphītām ayodhyāṃ parirakṣasi // Ram_2,94.36 //	kaccit samuditAm sPItAm ayoDyAm parirakzasi // Ram_2,94.36 //
   kaccic caityaśatair juṣṭaḥ suniviṣṭajanākulaḥ /	kaccit cEtya SatEH juzwaH su nivizwa jana AkulaH /
   devasthānaiḥ prapābhiś ca taḍāgaiś copaśobhitaḥ // Ram_2,94.37 //	deva sTAnEH prapABiH ca taxAgEH ca upaSoBitaH // Ram_2,94.37 //
   prahṛṣṭanaranārīkaḥ samājotsavaśobhitaḥ /	prahRzwa nara nArIkaH samAja utsava SoBitaH /
   sukṛṣṭasīmā paśumān hiṃsābhir parivarjitaḥ // Ram_2,94.38 //	su kRzwa sImA paSumAn hiMsABiH parivarjitaH // Ram_2,94.38 //
   adevamātṛko ramyaḥ śvāpadaiḥ parivarjitaḥ /	adeva mAtRkaH ramyaH SvApadEH parivarjitaH /
   kaccij janapadaḥ sphītaḥ sukhaṃ vasati rāghava // Ram_2,94.39 //	kaccit janapadaH sPItaH suKam vasati rAGava // Ram_2,94.39 //
   kaccit te dayitāḥ sarve kṛṣigorakṣajīvinaḥ /	kaccit te dayitAH sarve kRzi gorakza jIvinaH /
   vārttāyāṃ saṃśritas tāta loko hi sukham edhate // Ram_2,94.40 //	vArttAyAm saMSritaH tAta lokaH hi suKam eDate // Ram_2,94.40 //
   teṣāṃ guptiparīhāraiḥ kaccit te bharaṇaṃ kṛtam /	tezAm gupti parIhArEH kaccit te BaraNam kRtam /
   rakṣyā hi rājñā dharmeṇa sarve viṣayavāsinaḥ // Ram_2,94.41 //	rakzyAH hi rAjQA DarmeNa sarve vizaya vAsinaH // Ram_2,94.41 //
   kaccit striyaḥ sāntvayasi kaccit tāś ca surakṣitāḥ /	kaccit striyaH sAntvayasi kaccit tAH ca su rakzitAH /
   kaccin na śraddadhāsyāsāṃ kaccid guhyaṃ na bhāṣase // Ram_2,94.42 //	kaccit na SraddaDAsi AsAm kaccit guhyam na BAzase // Ram_2,94.42 //
   kaccin nāgavanaṃ guptaṃ kuñjarāṇāṃ ca tṛpyasi /	kaccit nAga vanam guptam kuQjarANAm ca tRpyasi /
   kaccid darśayase nityaṃ manuṣyāṇāṃ vibhūṣitam /	kaccit darSayase nityam manuzyANAm viBUzitam /
   utthāyotthāya pūrvāhṇe rājaputro mahāpathe // Ram_2,94.43 //	utTAya utTAya pUrvAhNe rAja putraH mahApaTe // Ram_2,94.43 //
   kaccit sarvāṇi durgāṇi dhanadhānyāyudhodakaiḥ /	kaccit sarvANi durgANi Dana DAnya AyuDa udakEH /
   yantraiś ca paripūrṇāni tathā śilpidhanurdharaiḥ // Ram_2,94.44 //	yantrEH ca paripUrNAni taTA Silpi DanurDarEH // Ram_2,94.44 //
   āyas te vipulaḥ kaccit kaccid alpataro vyayaḥ /	AyaH te vipulaH kaccit kaccit alpataraH vyayaH /
   apātreṣu na te kaccit kośo gacchati rāghava // Ram_2,94.45 //	apAtrezu na te kaccit koSaH gacCati rAGava // Ram_2,94.45 //
   devatārthe ca pitrarthe brāhmaṇābhyāgateṣu ca /	devatA arTe ca pitR arTe brAhmaNa aByAgatezu ca /
   yodheṣu mitravargeṣu kaccid gacchati te vyayaḥ // Ram_2,94.46 //	yoDezu mitra vargezu kaccit gacCati te vyayaH // Ram_2,94.46 //
   kaccid āryo viśuddhātmā kṣāritaś corakarmaṇā /	kaccit AryaH viSudDa AtmA kzAritaH cora karmaNA /
   apṛṣṭaḥ śāstrakuśalair na lobhād badhyate śuciḥ // Ram_2,94.47 //	apRzwaH SAstra kuSalEH na loBAt baDyate SuciH // Ram_2,94.47 //
   gṛhītaś caiva pṛṣṭaś ca kāle dṛṣṭaḥ sakāraṇaḥ /	gRhItaH ca eva pRzwaH ca kAle dRzwaH sa kAraNaH /
   kaccin na mucyate coro dhanalobhān nararṣabha // Ram_2,94.48 //	kaccit na mucyate coraH Dana loBAt nara RzaBaH // Ram_2,94.48 //
   vyasane kaccid āḍhyasya durgatasya ca rāghava /	vyasane kaccit AXyasya durgatasya ca rAGava /
   arthaṃ virāgāḥ paśyanti tavāmātyā bahuśrutāḥ // Ram_2,94.49 //	arTam virAgAH paSyanti tava amAtyAH bahu SrutAH // Ram_2,94.49 //
   yāni mithyābhiśastānāṃ patanty asrāṇi rāghava /	yAni miTyA aBiSastAnAm patanti asrANi rAGava /
   tāni putrapaśūn ghnanti prītyartham anuśāsataḥ // Ram_2,94.50 //	tAni putra paSUn Gnanti prIti arTam anuSAsataH // Ram_2,94.50 //
   kaccid vṛddhāṃś ca bālāṃś ca vaidyamukhyāṃś ca rāghava /	kaccit vRdDAn ca bAlAn ca vEdya muKyAn ca rAGava /
   dānena manasā vācā tribhir etair bubhūṣase // Ram_2,94.51 //	dAnena manasA vAcA triBiH etEH buBUzase // Ram_2,94.51 //
   kaccid gurūṃś ca vṛddhāṃś ca tāpasān devatātithīn /	kaccit gurUn ca vRdDAn ca tApasAn devatA atiTIn /
   caityāṃś ca sarvān siddhārthān brāhmaṇāṃś ca namasyasi // Ram_2,94.52 //	cEtyAn ca sarvAn sidDArTAn brAhmaNAn ca namasyasi // Ram_2,94.52 //
   kaccid arthena vā dharmaṃ dharmaṃ dharmeṇa vā punaḥ /	kaccit arTena vA Darmam Darmam DarmeNa vA punar /
   ubhau vā prītilobhena kāmena na vibādhase // Ram_2,94.53 //	uBO vA prIti loBena kAmena na vibADase // Ram_2,94.53 //
   kaccid arthaṃ ca dharmaṃ ca kāmaṃ ca jayatāṃ vara /	kaccit arTam ca Darmam ca kAmam ca jayatAm varaH /
   vibhajya kāle kālajña sarvān bharata sevase // Ram_2,94.54 //	viBajya kAle kAla jQa sarvAn Barata sevase // Ram_2,94.54 //
   kaccit te brāhmaṇāḥ śarma sarvaśāstrārthakovidāḥ /	kaccit te brAhmaNAH Sarma sarva SAstra arTa kovidAH /
   āśaṃsante mahāprājña paurajānapadaiḥ saha // Ram_2,94.55 //	ASaMsante mahA prAjQa pOra jAnapadEH saha // Ram_2,94.55 //
   nāstikyam anṛtaṃ krodhaṃ pramādaṃ dīrghasūtratām /	nAstikyam anRtam kroDam pramAdam dIrGasUtra tAm /
   adarśanaṃ jñānavatām ālasyaṃ pañcavṛttitām // Ram_2,94.56 //	adarSanam jQAnavatAm Alasyam paQca vRtti tAm // Ram_2,94.56 //
   ekacintanam arthānām anarthajñaiś ca mantraṇam /	ekacintanam arTAnAm anarTa jQEH ca mantraNam /
   niścitānām anārambhaṃ mantrasyāparirakṣaṇam // Ram_2,94.57 //	niScitAnAm anAramBam mantrasya aparirakzaNam // Ram_2,94.57 //
   maṅgalasyāprayogaṃ ca pratyutthānaṃ ca sarvaśaḥ /	maFgalasya aprayogam ca pratyutTAnam ca sarvaSas /
   kaccit tvaṃ varjayasy etān rājadoṣāṃś caturdaśa // Ram_2,94.58 //	kaccit tvam varjayasi etAn rAja dozAn caturdaSa // Ram_2,94.58 //
   kaccit svādukṛtaṃ bhojyam eko nāśnāsi rāghava /	kaccit svAdu kRtam Bojyam ekaH na aSnAsi rAGavaH /
   kaccid āśaṃsamānebhyo mitrebhyaḥ samprayacchasi // Ram_2,94.59 //	kaccit ASaMsamAneByaH mitreByaH samprayacCasi // Ram_2,94.59 //
   rāmasya vacanaṃ śrutvā bharataḥ pratyuvāca ha /	rAmasya vacanam SrutvA BarataH pratyuvAca ha /
   kiṃ me dharmād vihīnasya rājadharmaḥ kariṣyati // Ram_2,95.1 //	kim me DarmAt vihInasya rAja DarmaH karizyati // Ram_2,95.1 //
   śāśvato 'yaṃ sadā dharmaḥ sthito 'smāsu nararṣabha /	SASvataH ayam sadA DarmaH sTitaH asmAsu nara RzaBaH /
   jyeṣṭhaputre sthite rājan na kanīyān bhaven nṛpaḥ // Ram_2,95.2 //	jyezWa putre sTite rAjan na kanIyAn Bavet nRpaH // Ram_2,95.2 //
   sa samṛddhāṃ mayā sārdham ayodhyāṃ gaccha rāghava /	sa samRdDAm mayA sArDam ayoDyAm gacCa rAGava /
   abhiṣecaya cātmānaṃ kulasyāsya bhavāya naḥ // Ram_2,95.3 //	aBizecaya ca AtmAnam kulasya asya BavAya naH // Ram_2,95.3 //
   rājānaṃ mānuṣaṃ prāhur devatve saṃmato mama /	rAjAnam mAnuzam prAhuH deva tve saMmataH mama /
   yasya dharmārthasahitaṃ vṛttam āhur amānuṣam // Ram_2,95.4 //	yasya Darma arTa sahitam vRttam AhuH amAnuzam // Ram_2,95.4 //
   kekayasthe ca mayi tu tvayi cāraṇyam āśrite /	kekaya sTe ca mayi tu tvayi ca araNyam ASrite /
   divam ārya gato rājā yāyajūkaḥ satāṃ mataḥ // Ram_2,95.5 //	divam Arya gataH rAjA yAyajUkaH satAm mataH // Ram_2,95.5 //
   uttiṣṭha puruṣavyāghra kriyatām udakaṃ pituḥ /	uttizWa puruza vyAGra kriyatAm udakam pituH /
   ahaṃ cāyaṃ ca śatrughnaḥ pūrvam eva kṛtodakau // Ram_2,95.6 //	aham ca ayam ca SatruGnaH pUrvam eva kRta udakO // Ram_2,95.6 //
   priyeṇa kila dattaṃ hi pitṛlokeṣu rāghava /	priyeNa kila dattam hi pitR lokezu rAGava /
   akṣayyaṃ bhavatīty āhur bhavāṃś caiva pituḥ priyaḥ // Ram_2,95.7 //	akzayyam Bavati iti AhuH BavAn ca eva pituH priyaH // Ram_2,95.7 //
   tāṃ śrutvā karuṇāṃ vācaṃ pitur maraṇasaṃhitām /	tAm SrutvA karuNAm vAcam pituH maraNa saMhitAm /
   rāghavo bharatenoktāṃ babhūva gatacetanaḥ // Ram_2,95.8 //	rAGavaH Baratena uktAm baBUva gata cetanaH // Ram_2,95.8 //
   vāgvajraṃ bharatenoktam amanojñaṃ paraṃtapaḥ /	vAc vajram Baratena uktam amanojQam paraMtapaH /
   pragṛhya bāhū rāmo vai puṣpitāgro yathā drumaḥ /	pragRhya bAhU rAmaH vE puzpita agraH yaTA drumaH /
   vane paraśunā kṛttas tathā bhuvi papāta ha // Ram_2,95.9 //	vane paraSunA kRttaH taTA Buvi papAta ha // Ram_2,95.9 //
   tathā hi patitaṃ rāmaṃ jagatyāṃ jagatīpatim /	taTA hi patitam rAmam jagatyAm jagatIpatim /
   kūlaghātapariśrāntaṃ prasuptam iva kuñjaram // Ram_2,95.10 //	kUla GAta pariSrAntam prasuptam iva kuQjaram // Ram_2,95.10 //
   bhrātaras te maheṣvāsaṃ sarvataḥ śokakarśitam /	BrAtaraH te mahA izvAsam sarvatas Soka karSitam /
   rudantaḥ saha vaidehyā siṣicuḥ salilena vai // Ram_2,95.11 //	rudantaH saha vEdehyA sizicuH salilena vE // Ram_2,95.11 //
   sa tu saṃjñāṃ punar labdhvā netrābhyām āsram utsṛjan /	sa tu saMjQAm punar labDvA netrAByAm Asram utsRjan /
   upākrāmata kākutsthaḥ kṛpaṇaṃ bahubhāṣitum // Ram_2,95.12 //	upAkrAmata kAkutsTaH kRpaNam bahu BAzitum // Ram_2,95.12 //
   kiṃ nu tasya mayā kāryaṃ durjātena mahātmanaḥ /	kim nu tasya mayA kAryam durjAtena mahAtmanaH /
   yo mṛto mama śokena na mayā cāpi saṃskṛtaḥ // Ram_2,95.13 //	yaH mRtaH mama Sokena na mayA ca api saMskRtaH // Ram_2,95.13 //
   aho bharata siddhārtho yena rājā tvayānagha /	aho Barata sidDArTaH yena rAjA tvayA anaGa /
   śatrugheṇa ca sarveṣu pretakṛtyeṣu satkṛtaḥ // Ram_2,95.14 //	SatruGeNa ca sarvezu preta kRtyezu satkRtaH // Ram_2,95.14 //
   niṣpradhānām anekāgrāṃ narendreṇa vinākṛtām /	nizpraDAnAm anekAgrAm narendreNa vinAkRtAm /
   nivṛttavanavāso 'pi nāyodhyāṃ gantum utsahe // Ram_2,95.15 //	nivRtta vana vAsaH api na ayoDyAm gantum utsahe // Ram_2,95.15 //
   samāptavanavāsaṃ mām ayodhyāyāṃ paraṃtapa /	samApta vana vAsam mAm ayoDyAyAm paraMtapa /
   ko nu śāsiṣyati punas tāte lokāntaraṃ gate // Ram_2,95.16 //	kaH nu SAsizyati punar tAte loka antaram gate // Ram_2,95.16 //
   purā prekṣya suvṛttaṃ māṃ pitā yāny āha sāntvayan /	purA prekzya su vRttam mAm pitA yAni Aha sAntvayan /
   vākyāni tāni śroṣyāmi kutaḥ karṇasukhāny aham // Ram_2,95.17 //	vAkyAni tAni SrozyAmi kutas karNa suKAni aham // Ram_2,95.17 //
   evam uktvā sa bharataṃ bhāryām abhyetya rāghavaḥ /	evam uktvA sa Baratam BAryAm aByetya rAGavaH /
   uvāca śokasaṃtaptaḥ pūrṇacandranibhānanām // Ram_2,95.18 //	uvAca Soka saMtaptaH pUrNa candra niBa AnanAm // Ram_2,95.18 //
   sīte mṛtas te śvaśuraḥ pitrā hīno 'si lakṣmaṇa /	sIte mRtaH te SvaSuraH pitrA hInaH asi lakzmaNa /
   bharato duḥkham ācaṣṭe svargataṃ pṛthivīpatim // Ram_2,95.19 //	BarataH duHKam Acazwe svar gatam pRTivIpatim // Ram_2,95.19 //
   sāntvayitvā tu tāṃ rāmo rudantīṃ janakātmajām /	sAntvayitvA tu tAm rAmaH rudantIm janakAtmajAm /
   uvāca lakṣmaṇaṃ tatra duḥkhito duḥkhitaṃ vacaḥ // Ram_2,95.20 //	uvAca lakzmaNam tatra duHKitaH duHKitam vacaH // Ram_2,95.20 //
   ānayeṅgudīpiṇyākaṃ cīram āhara cottaram /	Anaya iFgudI piNyAkam cIram Ahara ca uttaram /
   jalakriyārthaṃ tātasya gamiṣyāmi mahātmanaḥ // Ram_2,95.21 //	jala kriyA arTam tAtasya gamizyAmi mahAtmanaH // Ram_2,95.21 //
   sītā purastād vrajatu tvam enām abhito vraja /	sItA purastAt vrajatu tvam enAm aBitas vraja /
   ahaṃ paścād gamiṣyāmi gatir hy eṣā sudāruṇā // Ram_2,95.22 //	aham paScAt gamizyAmi gatiH hi ezA su dAruNAH // Ram_2,95.22 //
   tato nityānugas teṣāṃ viditātmā mahāmatiḥ /	tatas nitya anugaH tezAm vidita AtmA mahAmatiH /
   mṛdur dāntaś ca śāntaś ca rāme ca dṛḍhabhaktimān // Ram_2,95.23 //	mRduH dAntaH ca SAntaH ca rAme ca dRXa BaktimAn // Ram_2,95.23 //
   sumantras tair nṛpasutaiḥ sārdham āśvāsya rāghavam /	sumantraH tEH nRpa sutEH sArDam ASvAsya rAGavam /
   avātārayad ālambya nadīṃ mandākinīṃ śivām // Ram_2,95.24 //	avAtArayat Alambya nadIm mandAkinIm SivAm // Ram_2,95.24 //
   te sutīrthāṃ tataḥ kṛcchrād upāgamya yaśasvinaḥ /	te su tIrTAm tatas kRcCrAt upAgamya yaSasvinaH /
   nadīṃ mandākinīṃ ramyāṃ sadā puṣpitakānanām // Ram_2,95.25 //	nadIm mandAkinIm ramyAm sadA puzpita kAnanAm // Ram_2,95.25 //
   śīghrasrotasam āsādya tīrthaṃ śivam akardamam /	SIGra srotasam AsAdya tIrTam Sivam akardamam /
   siṣicus tūdakaṃ rājñe tata etad bhavatv iti // Ram_2,95.26 //	sizicuH tu udakam rAjQe tatas etat Bavatu iti // Ram_2,95.26 //
   pragṛhya ca mahīpālo jalapūritam añjalim /	pragRhya ca mahIpAlaH jala pUritam aQjalim /
   diśaṃ yāmyām abhimukho rudan vacanam abravīt // Ram_2,95.27 //	diSam yAmyAm aBimuKaH rudan vacanam abravIt // Ram_2,95.27 //
   etat te rājaśārdūla vimalaṃ toyam akṣayam /	etat te rAja SArdUla vimalam toyam akzayam /
   pitṛlokagatasyādya maddattam upatiṣṭhatu // Ram_2,95.28 //	pitR loka gatasya adya mad dattam upatizWatu // Ram_2,95.28 //
   tato mandākinītīrāt pratyuttīrya sa rāghavaḥ /	tatas mandAkinI tIrAt pratyuttIrya sa rAGavaH /
   pituś cakāra tejasvī nivāpaṃ bhrātṛbhiḥ saha // Ram_2,95.29 //	pituH cakAra tejasvI nivApam BrAtRBiH saha // Ram_2,95.29 //
   aiṅgudaṃ badarīmiśraṃ piṇyākaṃ darbhasaṃstare /	EFgudam badarI miSram piNyAkam darBa saMstare /
   nyasya rāmaḥ suduḥkhārto rudan vacanam abravīt // Ram_2,95.30 //	nyasya rAmaH su duHKa ArtaH rudan vacanam abravIt // Ram_2,95.30 //
   idaṃ bhuṅkṣva mahārāja prīto yadaśanā vayam /	idam BuFkzva mahA rAja prItaH yad aSanAH vayam /
   yadannaḥ puruṣo bhavati tadannās tasya devatāḥ // Ram_2,95.31 //	yat annaH puruzaH Bavati tat annAH tasya devatAH // Ram_2,95.31 //
   tatas tenaiva mārgeṇa pratyuttīrya nadītaṭāt /	tatas tena eva mArgeNa pratyuttIrya nadI tawAt /
   āruroha naravyāghro ramyasānuṃ mahīdharam // Ram_2,95.32 //	Aruroha nara vyAGraH ramya sAnum mahIDaram // Ram_2,95.32 //
   tataḥ parṇakuṭīdvāram āsādya jagatīpatiḥ /	tatas parNa kuwI dvAram AsAdya jagatIpatiH /
   parijagrāha pāṇibhyām ubhau bharatalakṣmaṇau // Ram_2,95.33 //	parijagrAha pANiByAm uBO Barata lakzmaNO // Ram_2,95.33 //
   teṣāṃ tu rudatāṃ śabdāt pratiśrutkābhavad girau /	tezAm tu rudatAm SabdAt pratiSrutkA aBavat girO /
   bhrātṝṇāṃ saha vaidehyā siṃhānāṃ nardatām iva // Ram_2,95.34 //	BrAtLNAm saha vEdehyA siMhAnAm nardatAm iva // Ram_2,95.34 //
   vijñāya tumulaṃ śabdaṃ trastā bharatasainikāḥ /	vijQAya tumulam Sabdam trastAH Barata sEnikAH /
   abruvaṃś cāpi rāmeṇa bharataḥ saṃgato dhruvam /	abruvan ca api rAmeNa BarataH saMgataH Druvam /
   teṣām eva mahāñ śabdaḥ śocatāṃ pitaraṃ mṛtam // Ram_2,95.35 //	tezAm eva mahAn SabdaH SocatAm pitaram mRtam // Ram_2,95.35 //
   atha vāsān parityajya taṃ sarve 'bhimukhāḥ svanam /	aTa vAsAn parityajya tam sarve aBimuKAH svanam /
   apy ekamanaso jagmur yathāsthānaṃ pradhāvitāḥ // Ram_2,95.36 //	api eka manasaH jagmuH yaTAsTAnam praDAvitAH // Ram_2,95.36 //
   hayair anye gajair anye rathair anye svalaṃkṛtaiḥ /	hayEH anye gajEH anye raTEH anye su alaMkRtEH /
   sukumārās tathaivānye padbhir eva narā yayuḥ // Ram_2,95.37 //	sukumArAH taTA eva anye padBiH eva narAH yayuH // Ram_2,95.37 //
   aciraproṣitaṃ rāmaṃ ciraviproṣitaṃ yathā /	acira prozitam rAmam cira viprozitam yaTA /
   draṣṭukāmo janaḥ sarvo jagāma sahasāśramam // Ram_2,95.38 //	drazwu kAmaH janaH sarvaH jagAma sahasA ASramam // Ram_2,95.38 //
   bhrātṝṇāṃ tvaritās te tu draṣṭukāmāḥ samāgamam /	BrAtLNAm tvaritAH te tu drazwu kAmAH samAgamam /
   yayur bahuvidhair yānaiḥ khuranemisamākulaiḥ // Ram_2,95.39 //	yayuH bahuviDEH yAnEH Kura nemi samAkulEH // Ram_2,95.39 //
   sā bhūmir bahubhir yānaiḥ khuranemisamāhatā /	sA BUmiH bahuBiH yAnEH Kura nemi samAhatA /
   mumoca tumulaṃ śabdaṃ dyaur ivābhrasamāgame // Ram_2,95.40 //	mumoca tumulam Sabdam dyOH iva aBra samAgame // Ram_2,95.40 //
   tena vitrāsitā nāgāḥ kareṇuparivāritāḥ /	tena vitrAsitAH nAgAH kareNu parivAritAH /
   āvāsayanto gandhena jagmur anyad vanaṃ tataḥ // Ram_2,95.41 //	AvAsayantaH ganDena jagmuH anyat vanam tatas // Ram_2,95.41 //
   varāhamṛgasiṃhāś ca mahiṣāḥ sarkṣavānarāḥ /	varAha mRga siMhAH ca mahizAH sa Rkza vAnarAH /
   vyāghragokarṇagavayā vitreṣuḥ pṛṣataiḥ saha // Ram_2,95.42 //	vyAGra gokarNa gavayAH vitrezuH pRzatEH saha // Ram_2,95.42 //
   rathāṅgasāhvā natyūhā haṃsāḥ kāraṇḍavāḥ plavāḥ /	raTAFga sAhvAH natyUhAH haMsAH kAraNxavAH plavAH /
   tathā puṃskokilāḥ krauñcā visaṃjñā bhejire diśaḥ // Ram_2,95.43 //	taTA puMskokilAH krOQcAH visaMjQAH Bejire diSaH // Ram_2,95.43 //
   tena śabdena vitrastair ākāśaṃ pakṣibhir vṛtam /	tena Sabdena vitrastEH AkASam pakziBiH vRtam /
   manuṣyair āvṛtā bhūmir ubhayaṃ prababhau tadā // Ram_2,95.44 //	manuzyEH AvRtA BUmiH uBayam prabaBO tadA // Ram_2,95.44 //
   tān narān bāṣpapūrṇākṣān samīkṣyātha suduḥkhitān /	tAn narAn bAzpa pUrNa akzAn samIkzya aTa su duHKitAn /
   paryaṣvajata dharmajñaḥ pitṛvan mātṛvac ca saḥ // Ram_2,95.45 //	paryazvajata Darma jQaH pitR vat mAtR vat ca saH // Ram_2,95.45 //
   sa tatra kāṃścit pariṣasvaje narān narāś ca kecit tu tam abhyavādayan /	sa tatra kAMScid parizasvaje narAn narAH ca kecid tu tam aByavAdayan /
   cakāra sarvān savayasyabāndhavān yathārham āsādya tadā nṛpātmajaḥ //	cakAra sarvAn sa vayasya bAnDavAn yaTArham AsAdya tadA nRpa AtmajaH //
   Ram_2,95.46 //	Ram_2,95.46 //
   tataḥ sa teṣāṃ rudatāṃ mahātmanāṃ bhuvaṃ ca khaṃ cānuvinādayan svanaḥ /	tatas sa tezAm rudatAm mahAtmanAm Buvam ca Kam ca anuvinAdayan svanaH /
   guhā girīṇāṃ ca diśaś ca saṃtataṃ mṛdaṅgaghoṣapratimo viśuśruve //	guhA girINAm ca diSaH ca saMtatam mRdaFga Goza pratimaH viSuSruve //
   Ram_2,95.47 //	Ram_2,95.47 //
   vasiṣṭhaḥ purataḥ kṛtvā dārān daśarathasya ca /	vasizWaH puratas kRtvA dArAn daSaraTasya ca /
   abhicakrāma taṃ deśaṃ rāmadarśanatarṣitaḥ // Ram_2,96.1 //	aBicakrAma tam deSam rAma darSana tarzitaH // Ram_2,96.1 //
   rājapatnyaś ca gacchantyo mandaṃ mandākinīṃ prati /	rAja patnyaH ca gacCantyaH mandam mandAkinIm prati /
   dadṛśus tatra tat tīrthaṃ rāmalakṣmaṇasevitam // Ram_2,96.2 //	dadRSuH tatra tat tIrTam rAma lakzmaNa sevitam // Ram_2,96.2 //
   kausalyā bāṣpapūrṇena mukhena pariśuṣyatā /	kOsalyA bAzpa pUrNena muKena pariSuzyatA /
   sumitrām abravīd dīnā yāś cānyā rājayoṣitaḥ // Ram_2,96.3 //	sumitrAm abravIt dInAH yAH ca anyAH rAja yozitaH // Ram_2,96.3 //
   idaṃ teṣām anāthānāṃ kliṣṭam akliṣṭakarmaṇām /	idam tezAm anATAnAm klizwam aklizwa karmaNAm /
   vane prāk kevalaṃ tīrthaṃ ye te nirviṣayīkṛtāḥ // Ram_2,96.4 //	vane prAk kevalam tIrTam ye te nirvizayIkRtAH // Ram_2,96.4 //
   itaḥ sumitre putras te sadā jalam atandritaḥ /	itas sumitre putraH te sadA jalam atandritaH /
   svayaṃ harati saumitrir mama putrasya kāraṇāt // Ram_2,96.5 //	svayam harati sOmitriH mama putrasya kAraNAt // Ram_2,96.5 //
   dakṣiṇāgreṣu darbheṣu sā dadarśa mahītale /	dakziNa agrezu darBezu sA dadarSa mahI tale /
   pitur iṅgudīpiṇyākaṃ nyastam āyatalocanā // Ram_2,96.6 //	pituH iFgudI piNyAkam nyastam Ayata locanAH // Ram_2,96.6 //
   taṃ bhūmau pitur ārtena nyastaṃ rāmeṇa vīkṣya sā /	tam BUmO pituH Artena nyastam rAmeNa vIkzya sA /
   uvāca devī kausalyā sarvā daśarathastriyaḥ // Ram_2,96.7 //	uvAca devI kOsalyA sarvAH daSaraTa striyaH // Ram_2,96.7 //
   idam ikṣvākunāthasya rāghavasya mahātmanaḥ /	idam ikzvAku nATasya rAGavasya mahAtmanaH /
   rāghaveṇa pitur dattaṃ paśyataitad yathāvidhi // Ram_2,96.8 //	rAGaveNa pituH dattam paSyata etat yaTAviDi // Ram_2,96.8 //
   tasya devasamānasya pārthivasya mahātmanaḥ /	tasya deva samAnasya pArTivasya mahAtmanaH /
   naitad aupayikaṃ manye bhuktabhogasya bhojanam // Ram_2,96.9 //	na etat Opayikam manye Bukta Bogasya Bojanam // Ram_2,96.9 //
   caturantāṃ mahīṃ bhuktvā mahendrasadṛśo vibhuḥ /	catur antAm mahIm BuktvA mahA indra sadRSaH viBuH /
   katham iṅgudīpiṇyākaṃ sa bhuṅkte vasudhādhipaḥ // Ram_2,96.10 //	kaTam iFgudI piNyAkam sa BuFkte vasuDADipaH // Ram_2,96.10 //
   ato duḥkhataraṃ loke na kiṃcit pratibhāti mā /	atas duHKataram loke na kiMcid pratiBAti mA /
   yatra rāmaḥ pitur dadyād iṅgudīkṣodam ṛddhimān // Ram_2,96.11 //	yatra rAmaH pituH dadyAt iFgudI kzodam RdDimAn // Ram_2,96.11 //
   rāmeṇeṅgudīpiṇyākaṃ pitur dattaṃ samīkṣya me /	rAmeNa iFgudI piNyAkam pituH dattam samIkzya me /
   kathaṃ duḥkhena hṛdayaṃ na sphoṭati sahasradhā // Ram_2,96.12 //	kaTam duHKena hRdayam na sPowati sahasraDA // Ram_2,96.12 //
   evam ārtāṃ sapatnyas tā jagmur āśvāsya tāṃ tadā /	evam ArtAm sapatnyaH tAH jagmuH ASvAsya tAm tadA /
   dadṛśuś cāśrame rāmaṃ svargāc cyutam ivāmaram // Ram_2,96.13 //	dadRSuH ca ASrame rAmam svargAt cyutam iva amaram // Ram_2,96.13 //
   sarvabhogaiḥ parityaktaṃ rāmaṃ samprekṣya mātaraḥ /	sarva BogEH parityaktam rAmam samprekzya mAtaraH /
   ārtā mumucur aśrūṇi sasvaraṃ śokakarśitāḥ // Ram_2,96.14 //	ArtAH mumucuH aSrUNi sa svaram Soka karSitAH // Ram_2,96.14 //
   tāsāṃ rāmaḥ samutthāya jagrāha caraṇāñ śubhān /	tAsAm rAmaH samutTAya jagrAha caraNAn SuBAn /
   mātṝṇāṃ manujavyāghraḥ sarvāsāṃ satyasaṃgaraḥ // Ram_2,96.15 //	mAtLNAm manuja vyAGraH sarvAsAm satya saMgaraH // Ram_2,96.15 //
   tāḥ pāṇibhiḥ sukhasparśair mṛdvaṅgulitalaiḥ śubhaiḥ /	tAH pANiBiH suKa sparSEH mRdu aFguli talEH SuBEH /
   pramamārjū rajaḥ pṛṣṭhād rāmasyāyatalocanāḥ // Ram_2,96.16 //	pramamArjuH rajaH pRzWAt rAmasya Ayata locanAH // Ram_2,96.16 //
   saumitrir api tāḥ sarvā mātṝn samprekṣya duḥkhitaḥ /	sOmitriH api tAH sarvAH mAtLn samprekzya duHKitaH /
   abhyavādayatāsaktaṃ śanai rāmād anantaram // Ram_2,96.17 //	aByavAdayata Asaktam SanEs rAmAt anantaram // Ram_2,96.17 //
   yathā rāme tathā tasmin sarvā vavṛtire striyaḥ /	yaTA rAme taTA tasmin sarvAH vavRtire striyaH /
   vṛttiṃ daśarathāj jāte lakṣmaṇe śubhalakṣaṇe // Ram_2,96.18 //	vRttim daSaraTAt jAte lakzmaNe SuBa lakzaNe // Ram_2,96.18 //
   sītāpi caraṇāṃs tāsām upasaṃgṛhya duḥkhitā /	sItA api caraNAn tAsAm upasaMgRhya duHKitA /
   śvaśrūṇām aśrupūrṇākṣī sā babhūvāgrataḥ sthitā // Ram_2,96.19 //	SvaSrUNAm aSru pUrNa akzI sA baBUva agratas sTitAH // Ram_2,96.19 //
   tāṃ pariṣvajya duḥkhārtāṃ mātā duhitaraṃ yathā /	tAm parizvajya duHKa ArtAm mAtA duhitaram yaTA /
   vanavāsakṛśāṃ dīnāṃ kausalyā vākyam abravīt // Ram_2,96.20 //	vana vAsa kRSAm dInAm kOsalyA vAkyam abravIt // Ram_2,96.20 //
   videharājasya sutā snuṣā daśarathasya ca /	videha rAjasya sutA snuzA daSaraTasya ca /
   rāmapatnī kathaṃ duḥkhaṃ samprāptā nirjane vane // Ram_2,96.21 //	rAma patnI kaTam duHKam samprAptAH nirjane vane // Ram_2,96.21 //
   padmam ātapasaṃtaptaṃ parikliṣṭam ivotpalam /	padmam Atapa saMtaptam pariklizwam iva utpalam /
   kāñcanaṃ rajasā dhvastaṃ kliṣṭaṃ candram ivāmbudaiḥ // Ram_2,96.22 //	kAQcanam rajasA Dvastam klizwam candram iva ambudEH // Ram_2,96.22 //
   mukhaṃ te prekṣya māṃ śoko dahaty agnir ivāśrayam /	muKam te prekzya mAm SokaH dahati agniH iva ASrayam /
   bhṛśaṃ manasi vaidehi vyasanāraṇisambhavaḥ // Ram_2,96.23 //	BRSam manasi vEdehi vyasana araNi samBavaH // Ram_2,96.23 //
   bruvantyām evam ārtāyāṃ jananyāṃ bharatāgrajaḥ /	bruvantyAm evam ArtAyAm jananyAm Barata agrajaH /
   pādāv āsādya jagrāha vasiṣṭhasya sa rāghavaḥ // Ram_2,96.24 //	pAdO AsAdya jagrAha vasizWasya sa rAGavaH // Ram_2,96.24 //
   purohitasyāgnisamasya tasya vai bṛhaspater indra ivāmarādhipaḥ /	purohitasya agni samasya tasya vE bRhaspateH indraH iva amara aDipaH /
   pragṛhya pādau susamṛddhatejasaḥ sahaiva tenopaviveśa rāghavaḥ //	pragRhya pAdO su samRdDa tejasaH saha eva tena upaviveSa rAGavaH //
   Ram_2,96.25 //	Ram_2,96.25 //
   tato jaghanyaṃ sahitaiḥ sa mantribhiḥ purapradhānaiś ca sahaiva sainikaiḥ	tatas jaGanyam sahitEH sa mantriBiH pura praDAnEH ca saha eva sEnikEH
   janena dharmajñatamena dharmavān upopaviṣṭo bharatas tadāgrajam //	janena Darma jQatamena DarmavAn upopavizwaH BarataH tadA agrajam //
   Ram_2,96.26 //	Ram_2,96.26 //
   upopaviṣṭas tu tadā sa vīryavāṃs tapasviveṣeṇa samīkṣya rāghavam /	upopavizwaH tu tadA sa vIryavAn tapasvi vezeNa samIkzya rAGavam /
   śriyā jvalantaṃ bharataḥ kṛtāñjalir yathā mahendraḥ prayataḥ prajāpatim //	SriyA jvalantam BarataH kRtAQjaliH yaTA mahA indraH prayataH prajApatim //
   Ram_2,96.27 //	Ram_2,96.27 //
   kim eṣa vākyaṃ bharato 'dya rāghavaṃ praṇamya satkṛtya ca sādhu vakṣyati /	kim eza vAkyam BarataH adya rAGavam praNamya satkRtya ca sADu vakzyati /
   itīva tasyāryajanasya tattvato babhūva kautūhalam uttamaṃ tadā //	iti iva tasya Arya janasya tattvataH baBUva kOtUhalam uttamam tadA //
   Ram_2,96.28 //	Ram_2,96.28 //
   sa rāghavaḥ satyadhṛtiś ca lakṣmaṇo mahānubhāvo bharataś ca dhārmikaḥ /	sa rAGavaH satyaDRtiH ca lakzmaNaH mahA anuBAvaH BarataH ca DArmikaH /
   vṛtāḥ suhṛdbhiś ca virejur adhvare yathā sadasyaiḥ sahitās trayo 'gnayaḥ	vRtAH suhRdBiH ca virejuH aDvare yaTA sadasyEH sahitAH trayaH agnayaH
   // Ram_2,96.29 //	// Ram_2,96.29 //
   taṃ tu rāmaḥ samāśvāsya bhrātaraṃ guruvatsalam /	tam tu rAmaH samASvAsya BrAtaram guru vatsalam /
   lakṣmaṇena saha bhrātrā praṣṭuṃ samupacakrame // Ram_2,97.1 //	lakzmaNena saha BrAtrA prazwum samupacakrame // Ram_2,97.1 //
   kim etad iccheyam ahaṃ śrotuṃ pravyāhṛtaṃ tvayā /	kim etat icCeyam aham Srotum pravyAhRtam tvayA /
   yasmāt tvam āgato deśam imaṃ cīrajaṭājinī // Ram_2,97.2 //	yasmAt tvam AgataH deSam imam cIra jawA ajinI // Ram_2,97.2 //
   yannimittam imaṃ deśaṃ kṛṣṇājinajaṭādharaḥ /	yad nimittam imam deSam kRzNa ajina jawA DaraH /
   hitvā rājyaṃ praviṣṭas tvaṃ tat sarvaṃ vaktum arhasi // Ram_2,97.3 //	hitvA rAjyam pravizwaH tvam tat sarvam vaktum arhasi // Ram_2,97.3 //
   ity uktaḥ kekayīputraḥ kākutsthena mahātmanā /	iti uktaH kekayI putraH kAkutsTena mahAtmanA /
   pragṛhya balavad bhūyaḥ prāñjalir vākyam abravīt // Ram_2,97.4 //	pragRhya balavat BUyas prAQjaliH vAkyam abravIt // Ram_2,97.4 //
   āryaṃ tātaḥ parityajya kṛtvā karma suduṣkaram /	Aryam tAtaH parityajya kRtvA karma su duzkaram /
   gataḥ svargaṃ mahābāhuḥ putraśokābhipīḍitaḥ // Ram_2,97.5 //	gataH svargam mahA bAhuH putra Soka aBipIxitaH // Ram_2,97.5 //
   striyā niyuktaḥ kaikeyyā mama mātrā paraṃtapa /	striyA niyuktaH kEkeyyAH mama mAtrA paraMtapa /
   cakāra sumahat pāpam idam ātmayaśoharam // Ram_2,97.6 //	cakAra su mahat pApam idam Atma yaSaH haram // Ram_2,97.6 //
   sā rājyaphalam aprāpya vidhavā śokakarśitā /	sA rAjya Palam aprApya viDavA Soka karSitAH /
   patiṣyati mahāghore niraye jananī mama // Ram_2,97.7 //	patizyati mahA Gore niraye jananI mama // Ram_2,97.7 //
   tasya me dāsabhūtasya prasādaṃ kartum arhasi /	tasya me dAsa BUtasya prasAdam kartum arhasi /
   abhiṣiñcasva cādyaiva rājyena maghavān iva // Ram_2,97.8 //	aBiziQcasva ca adya eva rAjyena maGavAn iva // Ram_2,97.8 //
   imāḥ prakṛtayaḥ sarvā vidhavā mātaraś ca yāḥ /	imAH prakRtayaH sarvAH viDavA mAtaraH ca yAH /
   tvatsakāśam anuprāptāḥ prasādaṃ kartum arhasi // Ram_2,97.9 //	tvad sakASam anuprAptAH prasAdam kartum arhasi // Ram_2,97.9 //
   tadānupūrvyā yuktaṃ ca yuktaṃ cātmani mānada /	tad AnupUrvyA yuktam ca yuktam ca Atmani mAnada /
   rājyaṃ prāpnuhi dharmeṇa sakāmān suhṛdaḥ kuru // Ram_2,97.10 //	rAjyam prApnuhi DarmeNa sa kAmAn suhRdaH kuru // Ram_2,97.10 //
   bhavatv avidhavā bhūmiḥ samagrā patinā tvayā /	Bavatu aviDavA BUmiH samagrA patinA tvayA /
   śaśinā vimaleneva śāradī rajanī yathā // Ram_2,97.11 //	SaSinA vimalena iva SAradI rajanI yaTA // Ram_2,97.11 //
   ebhiś ca sacivaiḥ sārdhaṃ śirasā yācito mayā /	eBiH ca sacivEH sArDam SirasA yAcitaH mayA /
   bhrātuḥ śiṣyasya dāsasya prasādaṃ kartum arhasi // Ram_2,97.12 //	BrAtuH Sizyasya dAsasya prasAdam kartum arhasi // Ram_2,97.12 //
   tad idaṃ śāśvataṃ pitryaṃ sarvaṃ sacivamaṇḍalam /	tat idam SASvatam pitryam sarvam saciva maNxalam /
   pūjitaṃ puruṣavyāghra nātikramitum utsahe // Ram_2,97.13 //	pUjitam puruza vyAGra na atikramitum utsahe // Ram_2,97.13 //
   evam uktvā mahābāhuḥ sabāṣpaḥ kekayīsutaḥ /	evam uktvA mahA bAhuH sa bAzpaH kekayI sutaH /
   rāmasya śirasā pādau jagrāha bharataḥ punaḥ // Ram_2,97.14 //	rAmasya SirasA pAdO jagrAha BarataH punar // Ram_2,97.14 //
   taṃ mattam iva mātaṃgaṃ niḥśvasantaṃ punaḥ punaḥ /	tam mattam iva mAtaMgam niHSvasantam punar punar /
   bhrātaraṃ bharataṃ rāmaḥ pariṣvajyedam abravīt // Ram_2,97.15 //	BrAtaram Baratam rAmaH parizvajya idam abravIt // Ram_2,97.15 //
   kulīnaḥ sattvasampannas tejasvī caritavrataḥ /	kulInaH sattva sampannaH tejasvI carita vrataH /
   rājyahetoḥ kathaṃ pāpam ācaret tvadvidho janaḥ // Ram_2,97.16 //	rAjya hetoH kaTam pApam Acaret tvadviDaH janaH // Ram_2,97.16 //
   na doṣaṃ tvayi paśyāmi sūkṣmam apy arisūdana /	na dozam tvayi paSyAmi sUkzmam api ari sUdana /
   na cāpi jananīṃ bālyāt tvaṃ vigarhitum arhasi // Ram_2,97.17 //	na ca api jananIm bAlyAt tvam vigarhitum arhasi // Ram_2,97.17 //
   yāvat pitari dharmajña gauravaṃ lokasatkṛte /	yAvat pitari Darma jQa gOravam loka satkRte /
   tāvad dharmabhṛtāṃ śreṣṭha jananyām api gauravam // Ram_2,97.18 //	tAvat Darma BRtAm SrezWa jananyAm api gOravam // Ram_2,97.18 //
   etābhyāṃ dharmaśīlābhyāṃ vanaṃ gaccheti rāghava /	etAByAm Darma SIlAByAm vanam gacCa iti rAGava /
   mātāpitṛbhyām ukto 'haṃ katham anyat samācare // Ram_2,97.19 //	mAtA pitRByAm uktaH aham kaTam anyat samAcare // Ram_2,97.19 //
   tvayā rājyam ayodhyāyāṃ prāptavyaṃ lokasatkṛtam /	tvayA rAjyam ayoDyAyAm prAptavyam loka satkRtam /
   vastavyaṃ daṇḍakāraṇye mayā valkalavāsasā // Ram_2,97.20 //	vastavyam daNxaka araNye mayA valkala vAsasA // Ram_2,97.20 //
   evaṃ kṛtvā mahārājo vibhāgaṃ lokasaṃnidhau /	evam kRtvA mahA rAjaH viBAgam loka saMniDO /
   vyādiśya ca mahātejā divaṃ daśaratho gataḥ // Ram_2,97.21 //	vyAdiSya ca mahA tejAH divam daSaraTaH gataH // Ram_2,97.21 //
   sa ca pramāṇaṃ dharmātmā rājā lokagurus tava /	sa ca pramANam Darma AtmA rAjA lokaguruH tava /
   pitrā dattaṃ yathābhāgam upabhoktuṃ tvam arhasi // Ram_2,97.22 //	pitrA dattam yaTABAgam upaBoktum tvam arhasi // Ram_2,97.22 //
   caturdaśa samāḥ saumya daṇḍakāraṇyam āśritaḥ /	caturdaSa samAH sOmya daNxaka araNyam ASritaH /
   upabhokṣye tv ahaṃ dattaṃ bhāgaṃ pitrā mahātmanā // Ram_2,97.23 //	upaBokzye tu aham dattam BAgam pitrA mahAtmanA // Ram_2,97.23 //
   yad abravīn māṃ naralokasatkṛtaḥ pitā mahātmā vibudhādhipopamaḥ /	yat abravIt mAm nara loka satkRtaH pitA mahAtmA vibuDa aDipa upamaH /
   tad eva manye paramātmano hitaṃ na sarvalokeśvarabhāvam avyayam //	tat eva manye paramAtmanaH hitam na sarva loka ISvara BAvam avyayam //
   Ram_2,97.24 //	Ram_2,97.24 //
   tataḥ puruṣasiṃhānāṃ vṛtānāṃ taiḥ suhṛdgaṇaiḥ /	tatas puruza siMhAnAm vRtAnAm tEH suhRd gaNEH /
   śocatām eva rajanī duḥkhena vyatyavartata // Ram_2,98.1 //	SocatAm eva rajanI duHKena vyatyavartata // Ram_2,98.1 //
   rajanyāṃ suprabhātāyāṃ bhrātaras te suhṛdvṛtāḥ /	rajanyAm su praBAtAyAm BrAtaraH te suhRd vRtAH /
   mandākinyāṃ hutaṃ japyaṃ kṛtvā rāmam upāgaman // Ram_2,98.2 //	mandAkinyAm hutam japyam kRtvA rAmam upAgaman // Ram_2,98.2 //
   tūṣṇīṃ te samupāsīnā na kaścit kiṃcid abravīt /	tUzNIm te samupAsInAH na kaScid kiMcid abravIt /
   bharatas tu suhṛnmadhye rāmaṃ vacanam abravīt // Ram_2,98.3 //	BarataH tu suhRd maDye rAmam vacanam abravIt // Ram_2,98.3 //
   sāntvitā māmikā mātā dattaṃ rājyam idaṃ mama /	sAntvitA mAmikA mAtA dattam rAjyam idam mama /
   tad dadāmi tavaivāhaṃ bhuṅkṣva rājyam akaṇṭakam // Ram_2,98.4 //	tat dadAmi tava eva aham BuFkzva rAjyam akaNwakam // Ram_2,98.4 //
   mahatevāmbuvegena bhinnaḥ setur jalāgame /	mahatA iva ambu vegena BinnaH setuH jala Agame /
   durāvāraṃ tvadanyena rājyakhaṇḍam idaṃ mahat // Ram_2,98.5 //	durAvAram tvad anyena rAjya KaNxam idam mahat // Ram_2,98.5 //
   gatiṃ khara ivāśvasya tārkṣyasyeva patatriṇaḥ /	gatim KaraH iva aSvasya tArkzyasya iva patatriNaH /
   anugantuṃ na śaktir me gatiṃ tava mahīpate // Ram_2,98.6 //	anugantum na SaktiH me gatim tava mahIpate // Ram_2,98.6 //
   sujīvaṃ nityaśas tasya yaḥ parair upajīvyate /	sujIvam nityaSas tasya yaH parEH upajIvyate /
   rāma tena tu durjīvaṃ yaḥ parān upajīvati // Ram_2,98.7 //	rAma tena tu durjIvam yaH parAn upajIvati // Ram_2,98.7 //
   yathā tu ropito vṛkṣaḥ puruṣeṇa vivardhitaḥ /	yaTA tu ropitaH vRkzaH puruzeNa vivarDitaH /
   hrasvakena durāroho rūḍhaskandho mahādrumaḥ // Ram_2,98.8 //	hrasvakena durArohaH rUXa skanDaH mahA drumaH // Ram_2,98.8 //
   sa yadā puṣpito bhūtvā phalāni na vidarśayet /	sa yadA puzpitaH BUtvA PalAni na vidarSayet /
   sa tāṃ nānubhavet prītiṃ yasya hetoḥ prabhāvitaḥ // Ram_2,98.9 //	sa tAm na anuBavet prItim yasya hetoH praBAvitaH // Ram_2,98.9 //
   eṣopamā mahābāho tvam arthaṃ vettum arhasi /	ezA upamA mahA bAho tvam arTam vettum arhasi /
   yadi tvam asmān ṛṣabho bhartā bhṛtyān na śādhi hi // Ram_2,98.10 //	yadi tvam asmAn RzaBaH BartA BRtyAn na SADi hi // Ram_2,98.10 //
   śreṇayas tvāṃ mahārāja paśyantv agryāś ca sarvaśaḥ /	SreNayaH tvAm mahA rAja paSyantu agryAH ca sarvaSas /
   pratapantam ivādityaṃ rājye sthitam ariṃdamam // Ram_2,98.11 //	pratapantam iva Adityam rAjye sTitam ariMdamam // Ram_2,98.11 //
   tavānuyāne kākutstha mattā nardantu kuñjarāḥ /	tava anuyAne kAkutsTa mattAH nardantu kuQjarAH /
   antaḥpuragatā nāryo nandantu susamāhitāḥ // Ram_2,98.12 //	antaHpura gatAH nAryaH nandantu su samAhitAH // Ram_2,98.12 //
   tasya sādhv ity amanyanta nāgarā vividhā janāḥ /	tasya sADu iti amanyanta nAgarAH viviDAH janAH /
   bharatasya vacaḥ śrutvā rāmaṃ pratyanuyācataḥ // Ram_2,98.13 //	Baratasya vacaH SrutvA rAmam pratyanuyAcataH // Ram_2,98.13 //
   tam evaṃ duḥkhitaṃ prekṣya vilapantaṃ yaśasvinam /	tam evam duHKitam prekzya vilapantam yaSasvinam /
   rāmaḥ kṛtātmā bharataṃ samāśvāsayad ātmavān // Ram_2,98.14 //	rAmaH kRtAtmA Baratam samASvAsayat AtmavAn // Ram_2,98.14 //
   nātmanaḥ kāmakāro 'sti puruṣo 'yam anīśvaraḥ /	na AtmanaH kAmakAraH asti puruzaH ayam anISvaraH /
   itaś cetarataś cainaṃ kṛtāntaḥ parikarṣati // Ram_2,98.15 //	itas ca itarataH ca enam kRtAntaH parikarzati // Ram_2,98.15 //
   sarve kṣayāntā nicayāḥ patanāntāḥ samucchrayāḥ /	sarve kzaya antAH nicayAH patana antAH samucCrayAH /
   saṃyogā viprayogāntā maraṇāntaṃ ca jīvitam // Ram_2,98.16 //	saMyogAH viprayoga antAH maraNa antam ca jIvitam // Ram_2,98.16 //
   yathā phalānāṃ pakvānāṃ nānyatra patanād bhayam /	yaTA PalAnAm pakvAnAm na anyatra patanAt Bayam /
   evaṃ narasya jātasya nānyatra maraṇād bhayam // Ram_2,98.17 //	evam narasya jAtasya na anyatra maraNAt Bayam // Ram_2,98.17 //
   yathāgāraṃ dṛḍhasthūṇaṃ jīrṇaṃ bhūtvāvasīdati /	yaTA AgAram dRXa sTUNam jIrNam BUtvA avasIdati /
   tathāvasīdanti narā jarāmṛtyuvaśaṃ gatāḥ // Ram_2,98.18 //	taTA avasIdanti narAH jarA mRtyu vaSam gatAH // Ram_2,98.18 //
   ahorātrāṇi gacchanti sarveṣāṃ prāṇinām iha /	ahorAtrANi gacCanti sarvezAm prANinAm iha /
   āyūṃṣi kṣapayanty āśu grīṣme jalam ivāṃśavaḥ // Ram_2,98.19 //	AyUMzi kzapayanti ASu grIzme jalam iva aMSavaH // Ram_2,98.19 //
   ātmānam anuśoca tvaṃ kim anyam anuśocasi /	AtmAnam anuSoca tvam kim anyam anuSocasi /
   āyus te hīyate yasya sthitasya ca gatasya ca // Ram_2,98.20 //	AyuH te hIyate yasya sTitasya ca gatasya ca // Ram_2,98.20 //
   sahaiva mṛtyur vrajati saha mṛtyur niṣīdati /	saha eva mRtyuH vrajati saha mRtyuH nizIdati /
   gatvā sudīrgham adhvānaṃ saha mṛtyur nivartate // Ram_2,98.21 //	gatvA su dIrGam aDvAnam saha mRtyuH nivartate // Ram_2,98.21 //
   gātreṣu valayaḥ prāptāḥ śvetāś caiva śiroruhāḥ /	gAtrezu valayaH prAptAH SvetAH ca eva SiroruhAH /
   jarayā puruṣo jīrṇaḥ kiṃ hi kṛtvā prabhāvayet // Ram_2,98.22 //	jarayA puruzaH jIrNaH kim hi kRtvA praBAvayet // Ram_2,98.22 //
   nandanty udita āditye nandanty astam ite ravau /	nandanti uditaH Aditye nandanti astam ite ravO /
   ātmano nāvabudhyante manuṣyā jīvitakṣayam // Ram_2,98.23 //	AtmanaH na avabuDyante manuzyAH jIvita kzayam // Ram_2,98.23 //
   hṛṣyanty ṛtumukhaṃ dṛṣṭvā navaṃ navam ihāgatam /	hRzyanti Rtu muKam dRzwvA navam navam iha Agatam /
   ṛtūnāṃ parivartena prāṇināṃ prāṇasaṃkṣayaḥ // Ram_2,98.24 //	RtUnAm parivartena prANinAm prANa saMkzayaH // Ram_2,98.24 //
   yathā kāṣṭhaṃ ca kāṣṭhaṃ ca sameyātāṃ mahārṇave /	yaTA kAzWam ca kAzWam ca sameyAtAm mahA arNave /
   sametya ca vyapeyātāṃ kālam āsādya kaṃcana // Ram_2,98.25 //	sametya ca vyapeyAtAm kAlam AsAdya kaMcana // Ram_2,98.25 //
   evaṃ bhāryāś ca putrāś ca jñātayaś ca vasūni ca /	evam BAryAH ca putrAH ca jQAtayaH ca vasUni ca /
   sametya vyavadhāvanti dhruvo hy eṣāṃ vinābhavaḥ // Ram_2,98.26 //	sametya vyavaDAvanti DruvaH hi ezAm vinABavaH // Ram_2,98.26 //
   nātra kaścid yathā bhāvaṃ prāṇī samabhivartate /	na atra kaScid yaTA BAvam prANI samaBivartate /
   tena tasmin na sāmarthyaṃ pretasyāsty anuśocataḥ // Ram_2,98.27 //	tena tasmin na sAmarTyam pretasya asti anuSocataH // Ram_2,98.27 //
   yathā hi sārthaṃ gacchantaṃ brūyāt kaścit pathi sthitaḥ /	yaTA hi sArTam gacCantam brUyAt kaScid paTi sTitaH /
   aham apy āgamiṣyāmi pṛṣṭhato bhavatām iti // Ram_2,98.28 //	aham api AgamizyAmi pRzWatas BavatAm iti // Ram_2,98.28 //
   evaṃ pūrvair gato mārgaḥ pitṛpaitāmaho dhruvaḥ /	evam pUrvEH gataH mArgaH pitRpEtAmahaH DruvaH /
   tam āpannaḥ kathaṃ śoced yasya nāsti vyatikramaḥ // Ram_2,98.29 //	tam ApannaH kaTam Socet yasya na asti vyatikramaH // Ram_2,98.29 //
   vayasaḥ patamānasya srotaso vānivartinaḥ /	vayasaH patamAnasya srotasaH vA anivartinaH /
   ātmā sukhe niyoktavyaḥ sukhabhājaḥ prajāḥ smṛtāḥ // Ram_2,98.30 //	AtmA suKe niyoktavyaH suKa BAjaH prajAH smRtAH // Ram_2,98.30 //
   dharmātmā sa śubhaiḥ kṛtsnaiḥ kratubhiś cāptadakṣiṇaiḥ /	Darma AtmA sa SuBEH kRtsnEH kratuBiH ca Apta dakziNEH /
   dhūtapāpo gataḥ svargaṃ pitā naḥ pṛthivīpatiḥ // Ram_2,98.31 //	DUta pApaH gataH svargam pitA naH pRTivIpatiH // Ram_2,98.31 //
   bhṛtyānāṃ bharaṇāt samyak prajānāṃ paripālanāt /	BRtyAnAm BaraNAt samyak prajAnAm paripAlanAt /
   arthādānāc ca dhārmeṇa pitā nas tridivaṃ gataḥ // Ram_2,98.32 //	arTa AdAnAt ca DArmeNa pitA naH tridivam gataH // Ram_2,98.32 //
   iṣṭvā bahuvidhair yajñair bhogāṃś cāvāpya puṣkalān /	izwvA bahuviDEH yajQEH BogAn ca avApya puzkalAn /
   uttamaṃ cāyur āsādya svar gataḥ pṛthivīpatiḥ // Ram_2,98.33 //	uttamam ca AyuH AsAdya svar gataH pRTivIpatiH // Ram_2,98.33 //
   sa jīrṇaṃ mānuṣaṃ dehaṃ parityajya pitā hi naḥ /	sa jIrNam mAnuzam deham parityajya pitA hi naH /
   daivīm ṛddhim anuprāpto brahmalokavihāriṇīm // Ram_2,98.34 //	dEvIm RdDim anuprAptaH brahma loka vihAriNIm // Ram_2,98.34 //
   taṃ tu naivaṃvidhaḥ kaścit prājñaḥ śocitum arhati /	tam tu na evaMviDaH kaScid prAjQaH Socitum arhati /
   tvadvidho yadvidhaś cāpi śrutavān buddhimattaraḥ // Ram_2,98.35 //	tvadviDaH yadviDaH ca api SrutavAn budDimattaraH // Ram_2,98.35 //
   ete bahuvidhāḥ śokā vilāparudite tathā /	ete bahuviDAH SokAH vilApa rudite taTA /
   varjanīyā hi dhīreṇa sarvāvasthāsu dhīmatā // Ram_2,98.36 //	varjanIyAH hi DIreNa sarva avasTAsu DImatA // Ram_2,98.36 //
   sa svastho bhava mā śoco yātvā cāvasa tāṃ purīm /	sa svasTaH Bava mA SocaH yAtvA ca avasa tAm purIm /
   tathā pitrā niyukto 'si vaśinā vadatāṃ vara // Ram_2,98.37 //	taTA pitrA niyuktaH asi vaSinA vadatAm varaH // Ram_2,98.37 //
   yatrāham api tenaiva niyuktaḥ puṇyakarmaṇā /	yatra aham api tena eva niyuktaH puNya karmaNA /
   tatraivāhaṃ kariṣyāmi pitur āryasya śāsanam // Ram_2,98.38 //	tatra eva aham karizyAmi pituH Aryasya SAsanam // Ram_2,98.38 //
   na mayā śāsanaṃ tasya tyaktuṃ nyāyyam ariṃdama /	na mayA SAsanam tasya tyaktum nyAyyam ariMdamaH /
   tat tvayāpi sadā mānyaṃ sa vai bandhuḥ sa naḥ pitā // Ram_2,98.39 //	tat tvayA api sadA mAnyam sa vE banDuH sa naH pitA // Ram_2,98.39 //
   evam uktvā tu virate rāme vacanam arthavat /	evam uktvA tu virate rAme vacanam arTavat /
   uvāca bharataś citraṃ dhārmiko dhārmikaṃ vacaḥ // Ram_2,98.40 //	uvAca BarataH citram DArmikaH DArmikam vacaH // Ram_2,98.40 //
   ko hi syād īdṛśo loke yādṛśas tvam ariṃdama /	kaH hi syAt IdRSaH loke yAdRSaH tvam ariMdamaH /
   na tvāṃ pravyathayed duḥkhaṃ prītir vā na praharṣayet // Ram_2,98.41 //	na tvAm pravyaTayet duHKam prItiH vA na praharzayet // Ram_2,98.41 //
   saṃmataś cāsi vṛddhānāṃ tāṃś ca pṛcchasi saṃśayān /	saMmataH ca asi vRdDAnAm tAn ca pRcCasi saMSayAn /
   yathā mṛtas tathā jīvan yathāsati tathā sati // Ram_2,98.42 //	yaTA mRtaH taTA jIvan yaTA asati taTA sati // Ram_2,98.42 //
   yasyaiṣa buddhilābhaḥ syāt paritapyeta kena saḥ /	yasya eza budDi lABaH syAt paritapyeta kena saH /
   sa evaṃ vyasanaṃ prāpya na viṣīditum arhati // Ram_2,98.43 //	saH evam vyasanam prApya na vizIditum arhati // Ram_2,98.43 //
   amaropamasattvas tvaṃ mahātmā satyasaṃgaraḥ /	amara upama sattvaH tvam mahAtmA satya saMgaraH /
   sarvajñaḥ sarvadarśī ca buddhimāṃś cāsi rāghava // Ram_2,98.44 //	sarvajQaH sarva darSI ca budDimAn ca asi rAGavaH // Ram_2,98.44 //
   na tvām evaṃ guṇair yuktaṃ prabhavābhavakovidam /	na tvAm evam guNEH yuktam praBava aBava kovidam /
   aviṣahyatamaṃ duḥkham āsādayitum arhati // Ram_2,98.45 //	avizahyatamam duHKam AsAdayitum arhati // Ram_2,98.45 //
   proṣite mayi yat pāpaṃ mātrā matkāraṇāt kṛtam /	prozite mayi yat pApam mAtrA mad kAraNAt kRtam /
   kṣudrayā tad aniṣṭaṃ me prasīdatu bhavān mama // Ram_2,98.46 //	kzudrayA tat anizwam me prasIdatu BavAn mama // Ram_2,98.46 //
   dharmabandhena baddho 'smi tenemāṃ neha mātaram /	Darma banDena badDaH asmi tena imAm na iha mAtaram /
   hanmi tīvreṇa daṇḍena daṇḍārhāṃ pāpakāriṇīm // Ram_2,98.47 //	hanmi tIvreNa daNxena daNxa arhAm pApa kAriNIm // Ram_2,98.47 //
   kathaṃ daśarathāj jātaḥ śuddhābhijanakarmaṇaḥ /	kaTam daSaraTAt jAtaH SudDa aBijana karmaNaH /
   jānan dharmam adharmiṣṭhaṃ kuryāṃ karma jugupsitam // Ram_2,98.48 //	jAnan Darmam aDarmizWam kuryAm karma jugupsitam // Ram_2,98.48 //
   guruḥ kriyāvān vṛddhaś ca rājā pretaḥ piteti ca /	guruH kriyAvAn vRdDaH ca rAjA pretaH pitA iti ca /
   tātaṃ na parigarheyaṃ daivataṃ ceti saṃsadi // Ram_2,98.49 //	tAtam na parigarheyam dEvatam ca iti saMsadi // Ram_2,98.49 //
   ko hi dharmārthayor hīnam īdṛśaṃ karma kilbiṣam /	kaH hi Darma arTayoH hInam IdRSam karma kilbizam /
   striyāḥ priyacikīrṣuḥ san kuryād dharmajña dharmavit // Ram_2,98.50 //	striyAH priya cikIrzuH san kuryAt Darma jQa Darma vid // Ram_2,98.50 //
   antakāle hi bhūtāni muhyantīti purāśrutiḥ /	antakAle hi BUtAni muhyanti iti purA SrutiH /
   rājñaivaṃ kurvatā loke pratyakṣā sā śrutiḥ kṛtā // Ram_2,98.51 //	rAjQA evam kurvatA loke pratyakzA sA SrutiH kRtA // Ram_2,98.51 //
   sādhvartham abhisaṃdhāya krodhān mohāc ca sāhasāt /	sADu arTam aBisaMDAya kroDAt mohAt ca sAhasAt /
   tātasya yad atikrāntaṃ pratyāharatu tad bhavān // Ram_2,98.52 //	tAtasya yat atikrAntam pratyAharatu tat BavAn // Ram_2,98.52 //
   pitur hi samatikrāntaṃ putro yaḥ sādhu manyate /	pituH hi samatikrAntam putraH yaH sADu manyate /
   tad apatyaṃ mataṃ loke viparītam ato 'nyathā // Ram_2,98.53 //	tat apatyam matam loke viparItam atas anyaTA // Ram_2,98.53 //
   tad apatyaṃ bhavān astu mā bhavān duṣkṛtaṃ pituḥ /	tat apatyam BavAn astu mA BavAn duzkRtam pituH /
   abhipattā kṛtaṃ karma loke dhīravigarhitam // Ram_2,98.54 //	aBipattA kRtam karma loke DIra vigarhitam // Ram_2,98.54 //
   kaikeyīṃ māṃ ca tātaṃ ca suhṛdo bāndhavāṃś ca naḥ /	kEkeyIm mAm ca tAtam ca suhRdaH bAnDavAn ca naH /
   paurajānapadān sarvāṃs trātu sarvam idaṃ bhavān // Ram_2,98.55 //	pOra jAnapadAn sarvAn trAtu sarvam idam BavAn // Ram_2,98.55 //
   kva cāraṇyaṃ kva ca kṣātraṃ kva jaṭāḥ kva ca pālanam /	kva ca araNyam kva ca kzAtram kva jawAH kva ca pAlanam /
   īdṛśaṃ vyāhataṃ karma na bhavān kartum arhati // Ram_2,98.56 //	IdRSam vyAhatam karma na BavAn kartum arhati // Ram_2,98.56 //
   atha kleśajam eva tvaṃ dharmaṃ caritum icchasi /	aTa kleSa jam eva tvam Darmam caritum icCasi /
   dharmeṇa caturo varṇān pālayan kleśam āpnuhi // Ram_2,98.57 //	DarmeNa caturaH varNAn pAlayan kleSam Apnuhi // Ram_2,98.57 //
   caturṇām āśramāṇāṃ hi gārhasthyaṃ śreṣṭham āśramam /	caturNAm ASramANAm hi gArhasTyam SrezWam ASramam /
   āhur dharmajña dharmajñās taṃ kathaṃ tyaktum arhasi // Ram_2,98.58 //	AhuH Darma jQa Darma jQAH tam kaTam tyaktum arhasi // Ram_2,98.58 //
   śrutena bālaḥ sthānena janmanā bhavato hy aham /	Srutena bAlaH sTAnena janmanA BavataH hi aham /
   sa kathaṃ pālayiṣyāmi bhūmiṃ bhavati tiṣṭhati // Ram_2,98.59 //	sa kaTam pAlayizyAmi BUmim Bavati tizWati // Ram_2,98.59 //
   hīnabuddhiguṇo bālo hīnaḥ sthānena cāpy aham /	hIna budDi guNaH bAlaH hInaH sTAnena ca api aham /
   bhavatā ca vinā bhūto na vartayitum utsahe // Ram_2,98.60 //	BavatA ca vinA BUtaH na vartayitum utsahe // Ram_2,98.60 //
   idaṃ nikhilam avyagraṃ pitryaṃ rājyam akaṇṭakam /	idam niKilam avyagram pitryam rAjyam akaNwakam /
   anuśādhi svadharmeṇa dharmajña saha bāndhavaiḥ // Ram_2,98.61 //	anuSADi svaDarmeNa Darma jQa saha bAnDavEH // Ram_2,98.61 //
   ihaiva tvābhiṣiñcantu dharmajña saha bāndhavaiḥ /	iha eva tvA aBiziQcantu Darma jQa saha bAnDavEH /
   ṛtvijaḥ savasiṣṭhāś ca mantravan mantrakovidāḥ // Ram_2,98.62 //	RtvijaH sa vasizWAH ca mantravat mantra kovidAH // Ram_2,98.62 //
   abhiṣiktas tvam asmābhir ayodhyāṃ pālane vraja /	aBiziktaH tvam asmABiH ayoDyAm pAlane vraja /
   vijitya tarasā lokān marudbhir iva vāsavaḥ // Ram_2,98.63 //	vijitya tarasA lokAn marudBiH iva vAsavaH // Ram_2,98.63 //
   ṛṇāni trīṇy apākurvan durhṛdaḥ sādhu nirdahan /	RNAni trINi apAkurvan durhRdaH sADu nirdahan /
   suhṛdas tarpayan kāmais tvam evātrānuśādhi mām // Ram_2,98.64 //	suhRdaH tarpayan kAmEH tvam eva atra anuSADi mAm // Ram_2,98.64 //
   adyārya muditāḥ santu suhṛdas te 'bhiṣecane /	adya Arya muditAH santu suhRdaH te aBizecane /
   adya bhītāḥ pālayantāṃ durhṛdas te diśo daśa // Ram_2,98.65 //	adya BItAH pAlayantAm durhRdaH te diSaH daSa // Ram_2,98.65 //
   ākrośaṃ mama mātuś ca pramṛjya puruṣarṣabha /	AkroSam mama mAtuH ca pramRjya puruza RzaBaH /
   adya tatra bhavantaṃ ca pitaraṃ rakṣa kilbiṣāt // Ram_2,98.66 //	adya tatra Bavantam ca pitaram rakza kilbizAt // Ram_2,98.66 //
   śirasā tvābhiyāce 'haṃ kuruṣva karuṇāṃ mayi /	SirasA tvA aBiyAce aham kuruzva karuNAm mayi /
   bāndhaveṣu ca sarveṣu bhūteṣv iva maheśvaraḥ // Ram_2,98.67 //	bAnDavezu ca sarvezu BUtezu iva maheSvaraH // Ram_2,98.67 //
   atha vā pṛṣṭhataḥ kṛtvā vanam eva bhavān itaḥ /	aTa vA pRzWatas kRtvA vanam eva BavAn itas /
   gamiṣyati gamiṣyāmi bhavatā sārdham apy aham // Ram_2,98.68 //	gamizyati gamizyAmi BavatA sArDam api aham // Ram_2,98.68 //
   tathāpi rāmo bharatena tāmyatā prasādyamānaḥ śirasā mahīpatiḥ /	taTA api rAmaH Baratena tAmyatA prasAdyamAnaH SirasA mahIpatiH /
   na caiva cakre gamanāya sattvavān matiṃ pitus tadvacane pratiṣṭhitaḥ //	na ca eva cakre gamanAya sattvavAn matim pituH tad vacane pratizWitaH //
   Ram_2,98.69 //	Ram_2,98.69 //
   tad adbhutaṃ sthairyam avekṣya rāghave samaṃ jano harṣam avāpa duḥkhitaḥ /	tat adButam sTEryam avekzya rAGave samam janaH harzam avApa duHKitaH /
   na yāty ayodhyām iti duḥkhito 'bhavat sthirapratijñatvam avekṣya harṣitaḥ	na yAti ayoDyAm iti duHKitaH aBavat sTira pratijQa tvam avekzya harzitaH
   // Ram_2,98.70 //	// Ram_2,98.70 //
   tam ṛtvijo naigamayūthavallabhās tathā visaṃjñāśrukalāś ca mātaraḥ /	tam RtvijaH nEgama yUTa vallaBAH taTA visaMjQa aSru kalAH ca mAtaraH /
   tathā bruvāṇaṃ bharataṃ pratuṣṭuvuḥ praṇamya rāmaṃ ca yayācire saha //	taTA bruvANam Baratam pratuzwuvuH praNamya rAmam ca yayAcire saha //
   Ram_2,98.71 //	Ram_2,98.71 //
   punar evaṃ bruvāṇaṃ tu bharataṃ lakṣmaṇāgrajaḥ /	punar evam bruvANam tu Baratam lakzmaNa agrajaH /
   pratyuvāca tataḥ śrīmāñ jñātimadhye 'tisatkṛtaḥ // Ram_2,99.1 //	pratyuvAca tatas SrImAn jQAti maDye ati satkRtaH // Ram_2,99.1 //
   upapannam idaṃ vākyaṃ yat tvam evam abhāṣathāḥ /	upapannam idam vAkyam yat tvam evam aBAzaTAH /
   jātaḥ putro daśarathāt kaikeyyāṃ rājasattamāt // Ram_2,99.2 //	jAtaH putraH daSaraTAt kEkeyyAm rAja sattamAt // Ram_2,99.2 //
   purā bhrātaḥ pitā naḥ sa mātaraṃ te samudvahan /	purA BrAtar pitA naH sa mAtaram te samudvahan /
   mātāmahe samāśrauṣīd rājyaśulkam anuttamam // Ram_2,99.3 //	mAtAmahe samASrOzIt rAjya Sulkam anuttamam // Ram_2,99.3 //
   devāsure ca saṃgrāme jananyai tava pārthivaḥ /	devAsure ca saMgrAme jananyE tava pArTivaH /
   samprahṛṣṭo dadau rājā varam ārādhitaḥ prabhuḥ // Ram_2,99.4 //	samprahRzwaH dadO rAjA varam ArADitaH praBuH // Ram_2,99.4 //
   tataḥ sā saṃpratiśrāvya tava mātā yaśasvinī /	tatas sA saMpratiSrAvya tava mAtA yaSasvinI /
   ayācata naraśreṣṭhaṃ dvau varau varavarṇinī // Ram_2,99.5 //	ayAcata nara SrezWam dvO varO varavarNinI // Ram_2,99.5 //
   tava rājyaṃ naravyāghra mama pravrājanaṃ tathā /	tava rAjyam nara vyAGra mama pravrAjanam taTA /
   tac ca rājā tathā tasyai niyuktaḥ pradadau varam // Ram_2,99.6 //	tat ca rAjA taTA tasyE niyuktaH pradadO varam // Ram_2,99.6 //
   tena pitrāham apy atra niyuktaḥ puruṣarṣabha /	tena pitrA aham api atra niyuktaH puruza RzaBaH /
   caturdaśa vane vāsaṃ varṣāṇi varadānikam // Ram_2,99.7 //	caturdaSa vane vAsam varzANi vara dAnikam // Ram_2,99.7 //
   so 'haṃ vanam idaṃ prāpto nirjanaṃ lakṣmaṇānvitaḥ /	saH aham vanam idam prAptaH nirjanam lakzmaNa anvitaH /
   śītayā cāpratidvandvaḥ satyavāde sthitaḥ pituḥ // Ram_2,99.8 //	SItayA ca apratidvandvaH satya vAde sTitaH pituH // Ram_2,99.8 //
   bhavān api tathety eva pitaraṃ satyavādinam /	BavAn api taTA iti eva pitaram satya vAdinam /
   kartum arhati rājendraṃ kṣipram evābhiṣecanāt // Ram_2,99.9 //	kartum arhati rAja indram kzipram eva aBizecanAt // Ram_2,99.9 //
   ṛṇān mocaya rājānaṃ matkṛte bharata prabhum /	RNAt mocaya rAjAnam mad kRte Barata praBum /
   pitaraṃ trāhi dharmajña mātaraṃ cābhinandaya // Ram_2,99.10 //	pitaram trAhi Darma jQa mAtaram ca aBinandaya // Ram_2,99.10 //
   śrūyate hi purā tāta śrutir gītā yaśasvinī /	SrUyate hi purA tAta SrutiH gItA yaSasvinI /
   gayena yajamānena gayeṣv eva pitṝn prati // Ram_2,99.11 //	gayena yajamAnena gayezu eva pitLn prati // Ram_2,99.11 //
   puṃnāmnā narakād yasmāt pitaraṃ trāyate sutaḥ /	puMnAmnA narakAt yasmAt pitaram trAyate sutaH /
   tasmāt putra iti proktaḥ pitṝn yat pāti vā sutaḥ // Ram_2,99.12 //	tasmAt putraH iti proktaH pitLn yat pAti vA sutaH // Ram_2,99.12 //
   eṣṭavyā bahavaḥ putrā guṇavanto bahuśrutāḥ /	ezwavyAH bahavaH putrAH guNavantaH bahu SrutAH /
   teṣāṃ vai samavetānām api kaścid gayāṃ vrajet // Ram_2,99.13 //	tezAm vE samavetAnAm api kaScid gayAm vrajet // Ram_2,99.13 //
   evaṃ rājarṣayaḥ sarve pratītā rājanandana /	evam rAjarzayaH sarve pratItAH rAja nandana /
   tasmāt trāhi naraśreṣṭha pitaraṃ narakāt prabho // Ram_2,99.14 //	tasmAt trAhi nara SrezWa pitaram narakAt praBo // Ram_2,99.14 //
   ayodhyāṃ gaccha bharata prakṛtīr anurañjaya /	ayoDyAm gacCa Barata prakRtIH anuraQjaya /
   śatrughnasahito vīra saha sarvair dvijātibhiḥ // Ram_2,99.15 //	SatruGna sahitaH vIra saha sarvEH dvijAtiBiH // Ram_2,99.15 //
   pravekṣye daṇḍakāraṇyam aham apy avilambayan /	pravekzye daNxaka araNyam aham api avilambayan /
   ābhyāṃ tu sahito rājan vaidehyā lakṣmaṇena ca // Ram_2,99.16 //	AByAm tu sahitaH rAjan vEdehyA lakzmaNena ca // Ram_2,99.16 //
   tvaṃ rājā bhava bharata svayaṃ narāṇāṃ vanyānām aham api rājarāṇ mṛgāṇām /	tvam rAjA Bava Barata svayam narANAm vanyAnAm aham api rAjarAj mRgANAm /
   gaccha tvaṃ puravaram adya samprahṛṣṭaḥ saṃhṛṣṭas tv aham api daṇḍakān	gacCa tvam pura varam adya samprahRzwaH saMhRzwaH tu aham api daNxakAn
   pravekṣye // Ram_2,99.17 //	pravekzye // Ram_2,99.17 //
   chāyāṃ te dinakarabhāḥ prabādhamānaṃ varṣatraṃ bharata karotu mūrdhni	CAyAm te dinakaraBAH prabADamAnam varzatram Barata karotu mUrDni
   śītām /	SItAm /
   eteṣām aham api kānanadrumāṇāṃ chāyāṃ tām atiśayinīṃ sukhaṃ śrayiṣye //	etezAm aham api kAnana drumANAm CAyAm tAm atiSayinIm suKam Srayizye //
   Ram_2,99.18 //	Ram_2,99.18 //
   śatrughnaḥ kuśalamatis tu te sahāyaḥ saumitrir mama viditaḥ pradhānamitram	SatruGnaH kuSala matiH tu te sahAyaH sOmitriH mama viditaH praDAna mitram
   catvāras tanayavarā vayaṃ narendraṃ satyasthaṃ bharata carāma mā viṣādam	catvAraH tanaya varAH vayam narendram satya sTam Barata carAma mA vizAdam
   // Ram_2,99.19 //	// Ram_2,99.19 //
   āśvāsayantaṃ bharataṃ jābālir brāhmaṇottamaḥ /	ASvAsayantam Baratam jAbAliH brAhmaNa uttamaH /
   uvāca rāmaṃ dharmajñaṃ dharmāpetam idaṃ vacaḥ // Ram_2,100.1 //	uvAca rAmam Darma jQam Darma apetam idam vacaH // Ram_2,100.1 //
   sādhu rāghava mā bhūt te buddhir evaṃ nirarthakā /	sADu rAGava mA BUt te budDiH evam nirarTakAH /
   prākṛtasya narasyeva āryabuddhes tapasvinaḥ // Ram_2,100.2 //	prAkRtasya narasya iva Arya budDeH tapasvinaH // Ram_2,100.2 //
   kaḥ kasya puruṣo bandhuḥ kim āpyaṃ kasya kenacit /	kaH kasya puruzaH banDuH kim Apyam kasya kenacid /
   yad eko jāyate jantur eka eva vinaśyati // Ram_2,100.3 //	yat ekaH jAyate jantuH ekaH eva vinaSyati // Ram_2,100.3 //
   tasmān mātā pitā ceti rāma sajjeta yo naraḥ /	tasmAt mAtA pitA ca iti rAma sajjeta yaH naraH /
   unmatta iva sa jñeyo nāsti kāciddhi kasyacit // Ram_2,100.4 //	unmattaH iva sa jQeyaH na asti kAcid hi kasyacid // Ram_2,100.4 //
   yathā grāmāntaraṃ gacchan naraḥ kaścit kvacid vaset /	yaTA grAma antaram gacCan naraH kaScid kvacid vaset /
   utsṛjya ca tam āvāsaṃ pratiṣṭhetāpare 'hani // Ram_2,100.5 //	utsRjya ca tam AvAsam pratizWeta apare ahani // Ram_2,100.5 //
   evam eva manuṣyāṇāṃ pitā mātā gṛhaṃ vasu /	evam eva manuzyANAm pitA mAtA gRham vasu /
   āvāsamātraṃ kākutstha sajjante nātra sajjanāḥ // Ram_2,100.6 //	AvAsa mAtram kAkutsTa sajjante na atra sat janAH // Ram_2,100.6 //
   pitryaṃ rājyaṃ samutsṛjya sa nārhati narottama /	pitryam rAjyam samutsRjya sa na arhati nara uttamaH /
   āsthātuṃ kāpathaṃ duḥkhaṃ viṣamaṃ bahukaṇṭakam // Ram_2,100.7 //	AsTAtum kApaTam duHKam vizamam bahu kaNwakam // Ram_2,100.7 //
   samṛddhāyām ayodhyāyām ātmānam abhiṣecaya /	samRdDAyAm ayoDyAyAm AtmAnam aBizecaya /
   ekaveṇīdharā hi tvāṃ nagarī sampratīkṣate // Ram_2,100.8 //	eka veNI DarA hi tvAm nagarI sampratIkzate // Ram_2,100.8 //
   rājabhogān anubhavan mahārhān pārthivātmaja /	rAja BogAn anuBavan mahArhAn pArTiva AtmajaH /
   vihara tvam ayodhyāyāṃ yathā śakras triviṣṭape // Ram_2,100.9 //	vihara tvam ayoDyAyAm yaTA SakraH trivizwape // Ram_2,100.9 //
   na te kaścid daśaratas tvaṃ ca tasya na kaścana /	na te kaScid daSarataH tvam ca tasya na kaScana /
   anyo rājā tvam anyaś ca tasmāt kuru yad ucyate // Ram_2,100.10 //	anyaH rAjA tvam anyaH ca tasmAt kuru yat ucyate // Ram_2,100.10 //
   gataḥ sa nṛpatis tatra gantavyaṃ yatra tena vai /	gataH sa nRpatiH tatra gantavyam yatra tena vE /
   pravṛttir eṣā martyānāṃ tvaṃ tu mithyā vihanyase // Ram_2,100.11 //	pravRttiH ezA martyAnAm tvam tu miTyA vihanyase // Ram_2,100.11 //
   arthadharmaparā ye ye tāṃs tāñ śocāmi netarān /	arTa Darma parAH ye ye tAn tAn SocAmi na itarAn /
   te hi duḥkham iha prāpya vināśaṃ pretya bhejire // Ram_2,100.12 //	te hi duHKam iha prApya vinASam pretya Bejire // Ram_2,100.12 //
   aṣṭakāpitṛdaivatyam ity ayaṃ prasṛto janaḥ /	azwakA pitR dEvatyam iti ayam prasRtaH janaH /
   annasyopadravaṃ paśya mṛto hi kim aśiṣyati // Ram_2,100.13 //	annasya upadravam paSya mRtaH hi kim aSizyati // Ram_2,100.13 //
   yadi bhuktam ihānyena deham anyasya gacchati /	yadi Buktam iha anyena deham anyasya gacCati /
   dadyāt pravasataḥ śrāddhaṃ na tat pathy aśanaṃ bhavet // Ram_2,100.14 //	dadyAt pravasataH SrAdDam na tat paTi aSanam Bavet // Ram_2,100.14 //
   dānasaṃvananā hy ete granthā medhāvibhiḥ kṛtāḥ /	dAna saMvananAH hi ete granTAH meDAviBiH kRtAH /
   yajasva dehi dīkṣasva tapas tapyasva saṃtyaja // Ram_2,100.15 //	yajasva dehi dIkzasva tapaH tapyasva saMtyaja // Ram_2,100.15 //
   sa nāsti param ity eva kuru buddhiṃ mahāmate /	sa na asti param iti eva kuru budDim mahAmate /
   pratyakṣaṃ yat tad ātiṣṭha parokṣaṃ pṛṣṭhataḥ kuru // Ram_2,100.16 //	pratyakzam yat tat AtizWa parokzam pRzWatas kuru // Ram_2,100.16 //
   satāṃ buddhiṃ puraskṛtya sarvalokanidarśinīm /	satAm budDim puraskRtya sarva loka nidarSinIm /
   rājyaṃ tvaṃ pratigṛhṇīṣva bharatena prasāditaḥ // Ram_2,100.17 //	rAjyam tvam pratigRhNIzva Baratena prasAditaH // Ram_2,100.17 //
   jābāles tu vacaḥ śrutvā rāmaḥ satyātmanāṃ varaḥ /	jAbAleH tu vacaH SrutvA rAmaH satya AtmanAm varaH /
   uvāca parayā yuktyā svabuddhyā cāvipannayā // Ram_2,101.1 //	uvAca parayA yuktyA sva budDyA ca avipannayA // Ram_2,101.1 //
   bhavān me priyakāmārthaṃ vacanaṃ yad ihoktavān /	BavAn me priya kAma arTam vacanam yat iha uktavAn /
   akāryaṃ kāryasaṃkāśam apathyaṃ pathyasaṃmitam // Ram_2,101.2 //	akAryam kArya saMkASam apaTyam paTya saMmitam // Ram_2,101.2 //
   nirmaryādas tu puruṣaḥ pāpācārasamanvitaḥ /	nirmaryAdaH tu puruzaH pApa AcAra samanvitaH /
   mānaṃ na labhate satsu bhinnacāritradarśanaḥ // Ram_2,101.3 //	mAnam na laBate satsu Binna cAritra darSanaH // Ram_2,101.3 //
   kulīnam akulīnaṃ vā vīraṃ puruṣamāninam /	kulInam akulInam vA vIram puruza mAninam /
   cāritram eva vyākhyāti śuciṃ vā yadi vāśucim // Ram_2,101.4 //	cAritram eva vyAKyAti Sucim vA yadi vA aSucim // Ram_2,101.4 //
   anāryas tv āryasaṃkāśaḥ śaucāddhīnas tathā śuciḥ /	anAryaH tu Arya saMkASaH SOcAt hInaH taTA SuciH /
   lakṣaṇyavad alakṣaṇyo duḥśīlaḥ śīlavān iva // Ram_2,101.5 //	lakzaNya vat alakzaNyaH duHSIlaH SIlavAn iva // Ram_2,101.5 //
   adharmaṃ dharmaveṣeṇa yadīmaṃ lokasaṃkaram /	aDarmam Darma vezeNa yadi imam loka saMkaram /
   abhipatsye śubhaṃ hitvā kriyāvidhivivarjitam // Ram_2,101.6 //	aBipatsye SuBam hitvA kriyA viDi vivarjitam // Ram_2,101.6 //
   kaś cetayānaḥ puruṣaḥ kāryākāryavicakṣaṇaḥ /	kaH cetayAnaH puruzaH kArya akArya vicakzaNaH /
   bahu maṃsyati māṃ loke durvṛttaṃ lokadūṣaṇam // Ram_2,101.7 //	bahu maMsyati mAm loke durvRttam loka dUzaNam // Ram_2,101.7 //
   kasya yāsyāmy ahaṃ vṛttaṃ kena vā svargam āpnuyām /	kasya yAsyAmi aham vRttam kena vA svargam ApnuyAm /
   anayā vartamāno 'haṃ vṛttyā hīnapratijñayā // Ram_2,101.8 //	anayA vartamAnaH aham vRttyA hIna pratijQayA // Ram_2,101.8 //
   kāmavṛttas tv ayaṃ lokaḥ kṛtsnaḥ samupavartate /	kAma vRttaH tu ayam lokaH kRtsnaH samupavartate /
   yadvṛttāḥ santi rājānas tadvṛttāḥ santi hi prajāḥ // Ram_2,101.9 //	yad vRttAH santi rAjAnaH tad vRttAH santi hi prajAH // Ram_2,101.9 //
   satyam evānṛśaṃsyaṃ ca rājavṛttaṃ sanātanam /	satyam eva AnRSaMsyam ca rAja vRttam sanAtanam /
   tasmāt satyātmakaṃ rājyaṃ satye lokaḥ pratiṣṭhitaḥ // Ram_2,101.10 //	tasmAt satya Atmakam rAjyam satye lokaH pratizWitaH // Ram_2,101.10 //
   ṛṣayaś caiva devāś ca satyam eva hi menire /	RzayaH ca eva devAH ca satyam eva hi menire /
   satyavādī hi loke 'smin paramaṃ gacchati kṣayam // Ram_2,101.11 //	satya vAdI hi loke asmin paramam gacCati kzayam // Ram_2,101.11 //
   udvijante yathā sarpān narād anṛtavādinaḥ /	udvijante yaTA sarpAn narAt anRta vAdinaH /
   dharmaḥ satyaṃ paro loke mūlaṃ svargasya cocyate // Ram_2,101.12 //	DarmaH satyam paraH loke mUlam svargasya ca ucyate // Ram_2,101.12 //
   satyam eveśvaro loke satyaṃ padmā samāśritā /	satyam eva ISvaraH loke satyam padmA samASritA /
   satyamūlāni sarvāṇi satyān nāsti paraṃ padam // Ram_2,101.13 //	satya mUlAni sarvANi satyAt na asti param padam // Ram_2,101.13 //
   dattam iṣṭaṃ hutaṃ caiva taptāni ca tapāṃsi ca /	dattam izwam hutam ca eva taptAni ca tapAMsi ca /
   vedāḥ satyapratiṣṭhānās tasmāt satyaparo bhavet // Ram_2,101.14 //	vedAH satya pratizWAnAH tasmAt satya paraH Bavet // Ram_2,101.14 //
   ekaḥ pālayate lokam ekaḥ pālayate kulam /	ekaH pAlayate lokam ekaH pAlayate kulam /
   majjaty eko hi niraya ekaḥ svarge mahīyate // Ram_2,101.15 //	majjati ekaH hi nirayaH ekaH svarge mahIyate // Ram_2,101.15 //
   so 'haṃ pitur nideśaṃ tu kimarthaṃ nānupālaye /	saH aham pituH nideSam tu kim arTam na anupAlaye /
   satyapratiśravaḥ satyaṃ satyena samayīkṛtaḥ // Ram_2,101.16 //	satya pratiSravaH satyam satyena samayIkRtaH // Ram_2,101.16 //
   naiva lobhān na mohād vā na cājñānāt tamo'nvitaḥ /	na eva loBAt na mohAt vA na ca ajQAnAt tamaH anvitaH /
   setuṃ satyasya bhetsyāmi guroḥ satyapratiśravaḥ // Ram_2,101.17 //	setum satyasya BetsyAmi guroH satya pratiSravaH // Ram_2,101.17 //
   asatyasaṃdhasya sataś calasyāsthiracetasaḥ /	asatya saMDasya sataH calasya asTira cetasaH /
   naiva devā na pitaraḥ pratīcchantīti naḥ śrutam // Ram_2,101.18 //	na eva devAH na pitaraH pratIcCanti iti naH Srutam // Ram_2,101.18 //
   pratyagātmam imaṃ dharmaṃ satyaṃ paśyāmy ahaṃ svayam /	pratyagAtmam imam Darmam satyam paSyAmi aham svayam /
   bhāraḥ satpuruṣācīrṇas tadartham abhinandyate // Ram_2,101.19 //	BAraH sat puruza AcIrNaH tad arTam aBinandyate // Ram_2,101.19 //
   kṣātraṃ dharmam ahaṃ tyakṣye hy adharmaṃ dharmasaṃhitam /	kzAtram Darmam aham tyakzye hi aDarmam Darma saMhitam /
   kṣudrair nṛśaṃsair lubdhaiś ca sevitaṃ pāpakarmabhiḥ // Ram_2,101.20 //	kzudrEH nRSaMsEH lubDEH ca sevitam pApa karmaBiH // Ram_2,101.20 //
   kāyena kurute pāpaṃ manasā sampradhārya ca /	kAyena kurute pApam manasA sampraDArya ca /
   anṛtaṃ jihvayā cāha trividhaṃ karma pātakam // Ram_2,101.21 //	anRtam jihvayA ca Aha triviDam karma pAtakam // Ram_2,101.21 //
   bhūmiḥ kīrtir yaśo lakṣmīḥ puruṣaṃ prārthayanti hi /	BUmiH kIrtiH yaSaH lakzmIH puruzam prArTayanti hi /
   svargasthaṃ cānubadhnanti satyam eva bhajeta tat // Ram_2,101.22 //	svarga sTam ca anubaDnanti satyam eva Bajeta tat // Ram_2,101.22 //
   śreṣṭhaṃ hy anāryam eva syād yad bhavān avadhārya mām /	SrezWam hi anAryam eva syAt yat BavAn avaDArya mAm /
   āha yuktikarair vākyair idaṃ bhadraṃ kuruṣva ha // Ram_2,101.23 //	Aha yukti karEH vAkyEH idam Badram kuruzva ha // Ram_2,101.23 //
   kathaṃ hy ahaṃ pratijñāya vanavāsam imaṃ guroḥ /	kaTam hi aham pratijQAya vana vAsam imam guroH /
   bharatasya kariṣyāmi vaco hitvā guror vacaḥ // Ram_2,101.24 //	Baratasya karizyAmi vacaH hitvA guroH vacaH // Ram_2,101.24 //
   sthirā mayā pratijñātā pratijñā gurusaṃnidhau /	sTirA mayA pratijQAtA pratijQA guru saMniDO /
   prahṛṣṭamānasā devī kaikeyī cābhavat tadā // Ram_2,101.25 //	prahRzwa mAnasA devI kEkeyI ca aBavat tadA // Ram_2,101.25 //
   vanavāsaṃ vasann evaṃ śucir niyatabhojanaḥ /	vana vAsam vasan evam SuciH niyata BojanaH /
   mūlaiḥ puṣpaiḥ phalaiḥ puṇyaiḥ pitṝn devāṃś ca tarpayan // Ram_2,101.26 //	mUlEH puzpEH PalEH puNyEH pitLn devAn ca tarpayan // Ram_2,101.26 //
   saṃtuṣṭapañcavargo 'haṃ lokayātrāṃ pravartaye /	saMtuzwa paQcavargaH aham lokayAtrAm pravartaye /
   akuhaḥ śraddadhānaḥ san kāryākāryavicakṣaṇaḥ // Ram_2,101.27 //	akuhaH SraddaDAnaH san kArya akArya vicakzaNaH // Ram_2,101.27 //
   karmabhūmim imāṃ prāpya kartavyaṃ karma yac chubham /	karma BUmim imAm prApya kartavyam karma yat SuBam /
   agnir vāyuś ca somaś ca karmaṇāṃ phalabhāginaḥ // Ram_2,101.28 //	agniH vAyuH ca somaH ca karmaNAm Pala BAginaH // Ram_2,101.28 //
   śataṃ kratūnām āhṛtya devarāṭ tridivaṃ gataḥ /	Satam kratUnAm AhRtya devarAj tridivam gataH /
   tapāṃsy ugrāṇi cāsthāya divaṃ yātā maharṣayaḥ // Ram_2,101.29 //	tapAMsi ugrANi ca AsTAya divam yAtAH mahA RzayaH // Ram_2,101.29 //
   satyaṃ ca dharmaṃ ca parākramaṃ ca bhūtānukampāṃ priyavāditāṃ ca /	satyam ca Darmam ca parAkramam ca BUta anukampAm priya vAdi tAm ca /
   dvijātidevātithipūjanaṃ ca panthānam āhus tridivasya santaḥ //	dvijAti deva atiTi pUjanam ca panTAnam AhuH tridivasya santaH //
   Ram_2,101.30 //	Ram_2,101.30 //
   dharme ratāḥ satpuruṣaiḥ sametās tejasvino dānaguṇapradhānāḥ /	Darme ratAH sat puruzEH sametAH tejasvinaH dAna guNa praDAnAH /
   ahiṃsakā vītamalāś ca loke bhavanti pūjyā munayaḥ pradhānāḥ //	ahiMsakAH vIta malAH ca loke Bavanti pUjyAH munayaH praDAnAH //
   Ram_2,101.31 //	Ram_2,101.31 //
   kruddham ājñāya rāmaṃ tu vasiṣṭhaḥ pratyuvāca ha /	krudDam AjQAya rAmam tu vasizWaH pratyuvAca ha /
   jābālir api jānīte lokasyāsya gatāgatim /	jAbAliH api jAnIte lokasya asya gatAgatim /
   nivartayitukāmas tu tvām etad vākyam abravīt // Ram_2,102.1 //	nivartayitu kAmaH tu tvAm etat vAkyam abravIt // Ram_2,102.1 //
   imāṃ lokasamutpattiṃ lokanātha nibodha me /	imAm loka samutpattim lokanATa niboDa me /
   sarvaṃ salilam evāsīt pṛthivī yatra nirmitā /	sarvam salilam eva AsIt pRTivI yatra nirmitA /
   tataḥ samabhavad brahmā svayambhūr daivataiḥ saha // Ram_2,102.2 //	tatas samaBavat brahmA svayamBUH dEvatEH saha // Ram_2,102.2 //
   sa varāhas tato bhūtvā projjahāra vasuṃdharām /	sa varAhaH tatas BUtvA projjahAra vasuMDarAm /
   asṛjac ca jagat sarvaṃ saha putraiḥ kṛtātmabhiḥ // Ram_2,102.3 //	asRjat ca jagat sarvam saha putrEH kRtAtmaBiH // Ram_2,102.3 //
   ākāśaprabhavo brahmā śāśvato nitya avyayaḥ /	AkASa praBavaH brahmA SASvataH nitya avyayaH /
   tasmān marīciḥ saṃjajñe marīceḥ kaśyapaḥ sutaḥ // Ram_2,102.4 //	tasmAt marIciH saMjajQe marIceH kaSyapaH sutaH // Ram_2,102.4 //
   vivasvān kaśyapāj jajñe manur vaivasvataḥ smṛtaḥ /	vivasvAn kaSyapAt jajQe manuH vEvasvataH smRtaH /
   sa tu prajāpatiḥ pūrvam ikṣvākus tu manoḥ sutaḥ // Ram_2,102.5 //	sa tu prajApatiH pUrvam ikzvAkuH tu manoH sutaH // Ram_2,102.5 //
   yasyeyaṃ prathamaṃ dattā samṛddhā manunā mahī /	yasya iyam praTamam dattA samRdDA manunA mahI /
   tam ikṣvākum ayodhyāyāṃ rājānaṃ viddhi pūrvakam // Ram_2,102.6 //	tam ikzvAkum ayoDyAyAm rAjAnam vidDi pUrvakam // Ram_2,102.6 //
   ikṣvākos tu sutaḥ śrīmān kukṣir eveti viśrutaḥ /	ikzvAkoH tu sutaH SrImAn kukziH eva iti viSrutaH /
   kukṣer athātmajo vīro vikukṣir udapadyata // Ram_2,102.7 //	kukzeH aTa AtmajaH vIraH vikukziH udapadyata // Ram_2,102.7 //
   vikukṣes tu mahātejā bāṇaḥ putraḥ pratāpavān /	vikukzeH tu mahA tejAH bANaH putraH pratApavAn /
   bāṇasya tu mahābāhur anaraṇyo mahāyaśāḥ // Ram_2,102.8 //	bANasya tu mahA bAhuH anaraNyaH mahA yaSAH // Ram_2,102.8 //
   nānāvṛṣṭir babhūvāsmin na durbhikṣaṃ satāṃ vare /	na anA vRzwiH baBUva asmin na durBikzam satAm vare /
   anaraṇye mahārāje taskaro vāpi kaścana // Ram_2,102.9 //	anaraNye mahA rAje taskaraH vA api kaScana // Ram_2,102.9 //
   anaraṇyān mahābāhuḥ pṛthū rājā babhūva ha /	anaraNyAt mahA bAhuH pRTuH rAjA baBUva ha /
   tasmāt pṛthor mahārājas triśaṅkur udapadyata /	tasmAt pRToH mahA rAjaH triSaFkuH udapadyata /
   sa satyavacanād vīraḥ saśarīro divaṃ gataḥ // Ram_2,102.10 //	sa satya vacanAt vIraH sa SarIraH divam gataH // Ram_2,102.10 //
   triśaṅkor abhavat sūnur dhundhumāro mahāyaśāḥ /	triSaFkoH aBavat sUnuH DunDumAraH mahA yaSAH /
   dhundhumārān mahātejā yuvanāśvo vyajāyata // Ram_2,102.11 //	DunDumArAn mahA tejAH yuvanASvaH vyajAyata // Ram_2,102.11 //
   yuvanāśvasutaḥ śrīmān māndhātā samapadyata /	yuvanASva sutaH SrImAn mAnDAtA samapadyata /
   māndhātus tu mahātejāḥ susaṃdhir udapadyata // Ram_2,102.12 //	mAnDAtuH tu mahA tejAH susaMDiH udapadyata // Ram_2,102.12 //
   susaṃdher api putrau dvau dhruvasaṃdhiḥ prasenajit /	susaMDeH api putrO dvO DruvasaMDiH prasenajit /
   yaśasvī dhruvasaṃdhes tu bharato ripusūdanaḥ // Ram_2,102.13 //	yaSasvI DruvasaMDeH tu BarataH ripu sUdanaH // Ram_2,102.13 //
   bharatāt tu mahābāhor asito nāma jāyata /	BaratAt tu mahA bAhoH asitaH nAma jAyata /
   yasyaite pratirājāna udapadyanta śatravaḥ /	yasya ete pratirAjAnaH udapadyanta SatravaH /
   haihayās tālajaṅghāś ca śūrāś ca śaśabindavaḥ // Ram_2,102.14 //	hEhayAH tAlajaFGAH ca SUrAH ca SaSabindavaH // Ram_2,102.14 //
   tāṃs tu sarvān prativyūhya yuddhe rājā pravāsitaḥ /	tAn tu sarvAn prativyUhya yudDe rAjA pravAsitaH /
   sa ca śailavare ramye babhūvābhirato muniḥ /	sa ca SEla vare ramye baBUva aBirataH muniH /
   dve cāsya bhārye garbhiṇyau babhūvatur iti śrutiḥ // Ram_2,102.15 //	dve ca asya BArye garBiNyO baBUvatuH iti SrutiH // Ram_2,102.15 //
   bhārgavaś cyavano nāma himavantam upāśritaḥ /	BArgavaH cyavanaH nAma himavantam upASritaH /
   tam ṛṣiṃ samupāgamya kālindī tv abhyavādayat // Ram_2,102.16 //	tam Rzim samupAgamya kAlindI tu aByavAdayat // Ram_2,102.16 //
   sa tām abhyavadad vipro varepsuṃ putrajanmani /	sa tAm aByavadat vipraH vara Ipsum putra janmani /
   tataḥ sā gṛham āgamya devī putraṃ vyajāyata // Ram_2,102.17 //	tatas sA gRham Agamya devI putram vyajAyata // Ram_2,102.17 //
   sapatnyā tu garas tasyai datto garbhajighāṃsayā /	sapatnyA tu garaH tasyE dattaH garBa jiGAMsayA /
   gareṇa saha tenaiva jātaḥ sa sagaro 'bhavat // Ram_2,102.18 //	gareNa saha tena eva jAtaH sa sagaraH aBavat // Ram_2,102.18 //
   sa rājā sagaro nāma yaḥ samudram akhānayat /	sa rAjA sagaraH nAma yaH samudram aKAnayat /
   iṣṭvā parvaṇi vegena trāsayantam imāḥ prajāḥ // Ram_2,102.19 //	izwvA parvaNi vegena trAsayantam imAH prajAH // Ram_2,102.19 //
   asamañjas tu putro 'bhūt sagarasyeti naḥ śrutam /	asamaQjaH tu putraH aBUt sagarasya iti naH Srutam /
   jīvann eva sa pitrā tu nirastaḥ pāpakarmakṛt // Ram_2,102.20 //	jIvan eva sa pitrA tu nirastaH pApa karma kRt // Ram_2,102.20 //
   aṃśumān iti putro 'bhūd asamañjasya vīryavān /	aMSumAn iti putraH aBUt asamaQjasya vIryavAn /
   dilīpo 'ṃśumataḥ putro dilīpasya bhagīrathaḥ // Ram_2,102.21 //	dilIpaH aMSumataH putraH dilIpasya BagIraTaH // Ram_2,102.21 //
   bhagīrathāt kakutsthas tu kākutsthā yena tu smṛtāḥ /	BagIraTAt kakutsTaH tu kAkutsTAH yena tu smRtAH /
   kakutsthasya tu putro 'bhūd raghur yena tu rāghavaḥ // Ram_2,102.22 //	kakutsTasya tu putraH aBUt raGuH yena tu rAGavaH // Ram_2,102.22 //
   raghos tu putras tejasvī pravṛddhaḥ puruṣādakaḥ /	raGoH tu putraH tejasvI pravRdDaH puruzAdakaH /
   kalmāṣapādaḥ saudāsa ity evaṃ prathito bhuvi // Ram_2,102.23 //	kalmAzapAdaH sOdAsaH iti evam praTitaH Buvi // Ram_2,102.23 //
   kalmāṣapādaputro 'bhūc chaṅkhaṇas tv iti viśrutaḥ /	kalmAzapAda putraH aBUt SaFKaNaH tu iti viSrutaH /
   yas tu tad vīryam āsādya sahaseno vyanīnaśat // Ram_2,102.24 //	yaH tu tat vIryam AsAdya sahasenaH vyanInaSat // Ram_2,102.24 //
   śaṅkhaṇasya tu putro 'bhūc chūraḥ śrīmān sudarśanaḥ /	SaFKaNasya tu putraH aBUt SUraH SrImAn sudarSanaH /
   sudarśanasyāgnivarṇa agnivarṇasya śīghragaḥ // Ram_2,102.25 //	sudarSanasya agni varNa agni varNasya SIGra gaH // Ram_2,102.25 //
   śīghragasya maruḥ putro maroḥ putraḥ praśuśrukaḥ /	SIGra gasya maruH putraH maroH putraH praSuSrukaH /
   praśuśrukasya putro 'bhūd ambarīṣo mahādyutiḥ // Ram_2,102.26 //	praSuSrukasya putraH aBUt ambarIzaH mahA dyutiH // Ram_2,102.26 //
   ambarīṣasya putro 'bhūn nahuṣaḥ satyavikramaḥ /	ambarIzasya putraH aBUt nahuzaH satya vikramaH /
   nahuṣasya ca nābhāgaḥ putraḥ paramadhārmikaḥ // Ram_2,102.27 //	nahuzasya ca nABAgaH putraH parama DArmikaH // Ram_2,102.27 //
   ajaś ca suvrataś caiva nābhāgasya sutāv ubhau /	ajaH ca suvrataH ca eva nABAgasya sutO uBO /
   ajasya caiva dharmātmā rājā daśarathaḥ sutaḥ // Ram_2,102.28 //	ajasya ca eva Darma AtmA rAjA daSaraTaH sutaH // Ram_2,102.28 //
   tasya jyeṣṭho 'si dāyādo rāma ity abhiviśrutaḥ /	tasya jyezWaH asi dAyAdaH rAmaH iti aBiviSrutaH /
   tad gṛhāṇa svakaṃ rājyam avekṣasva jagan nṛpa // Ram_2,102.29 //	tat gRhANa svakam rAjyam avekzasva jagat nRpa // Ram_2,102.29 //
   ikṣvākūṇāṃ hi sarveṣāṃ rājā bhavati pūrvajaḥ /	ikzvAkUNAm hi sarvezAm rAjA Bavati pUrvajaH /
   pūrvajenāvaraḥ putro jyeṣṭho rājye 'bhiṣicyate // Ram_2,102.30 //	pUrvajena avaraH putraH jyezWaH rAjye aBizicyate // Ram_2,102.30 //
   sa rāghavāṇāṃ kuladharmam ātmanaḥ sanātanaṃ nādya vihātum arhasi /	sa rAGavANAm kula Darmam AtmanaH sanAtanam na adya vihAtum arhasi /
   prabhūtaratnām anuśādhi medinīṃ prabhūtarāṣṭrāṃ pitṛvan mahāyaśāḥ //	praBUta ratnAm anuSADi medinIm praBUta rAzwrAm pitR vat mahA yaSAH //
   Ram_2,102.31 //	Ram_2,102.31 //
   vasiṣṭhas tu tadā rāmam uktvā rājapurohitaḥ /	vasizWaH tu tadA rAmam uktvA rAja purohitaH /
   abravīd dharmasaṃyuktaṃ punar evāparaṃ vacaḥ // Ram_2,103.1 //	abravIt Darma saMyuktam punar eva aparam vacaH // Ram_2,103.1 //
   puruṣasyeha jātasya bhavanti guravas trayaḥ /	puruzasya iha jAtasya Bavanti guravaH trayaH /
   ācāryaś caiva kākutstha pitā mātā ca rāghava // Ram_2,103.2 //	AcAryaH ca eva kAkutsTa pitA mAtA ca rAGava // Ram_2,103.2 //
   pitā hy enaṃ janayati puruṣaṃ puruṣarṣabha /	pitA hi enam janayati puruzam puruza RzaBaH /
   prajñāṃ dadāti cācāryas tasmāt sa gurur ucyate // Ram_2,103.3 //	prajQAm dadAti ca AcAryaH tasmAt sa guruH ucyate // Ram_2,103.3 //
   sa te 'haṃ pitur ācāryas tava caiva paraṃtapa /	sa te aham pituH AcAryaH tava ca eva paraMtapa /
   mama tvaṃ vacanaṃ kurvan nātivarteḥ satāṃ gatim // Ram_2,103.4 //	mama tvam vacanam kurvan na ativarteH satAm gatim // Ram_2,103.4 //
   imā hi te pariṣadaḥ śreṇayaś ca samāgatāḥ /	imAH hi te parizadaH SreNayaH ca samAgatAH /
   eṣu tāta caran dharmaṃ nātivarteḥ satāṃ gatim // Ram_2,103.5 //	ezu tAta caran Darmam na ativarteH satAm gatim // Ram_2,103.5 //
   vṛddhāyā dharmaśīlāyā mātur nārhasy avartitum /	vRdDAyAH Darma SIlAyAH mAtuH na arhasi avartitum /
   asyās tu vacanaṃ kurvan nātivarteḥ satāṃ gatim // Ram_2,103.6 //	asyAH tu vacanam kurvan na ativarteH satAm gatim // Ram_2,103.6 //
   bharatasya vacaḥ kurvan yācamānasya rāghava /	Baratasya vacaH kurvan yAcamAnasya rAGava /
   ātmānaṃ nātivartes tvaṃ satyadharmaparākrama // Ram_2,103.7 //	AtmAnam na ativarteH tvam satya Darma parAkramaH // Ram_2,103.7 //
   evaṃ madhuram uktas tu guruṇā rāghavaḥ svayam /	evam maDuram uktaH tu guruNA rAGavaH svayam /
   pratyuvāca samāsīnaṃ vasiṣṭhaṃ puruṣarṣabhaḥ // Ram_2,103.8 //	pratyuvAca samAsInam vasizWam puruza RzaBaH // Ram_2,103.8 //
   yan mātāpitarau vṛttaṃ tanaye kurutaḥ sadā /	yat mAtA pitarO vRttam tanaye kurutaH sadA /
   na supratikaraṃ tat tu mātrā pitrā ca yat kṛtam // Ram_2,103.9 //	na su pratikaram tat tu mAtrA pitrA ca yat kRtam // Ram_2,103.9 //
   yathāśakti pradānena snāpanāc chādanena ca /	yaTASakti pradAnena snApanAt CAdanena ca /
   nityaṃ ca priyavādena tathā saṃvardhanena ca // Ram_2,103.10 //	nityam ca priya vAdena taTA saMvarDanena ca // Ram_2,103.10 //
   sa hi rājā janayitā pitā daśaratho mama /	sa hi rAjA janayitA pitA daSaraTaH mama /
   ājñātaṃ yan mayā tasya na tan mithyā bhaviṣyati // Ram_2,103.11 //	AjQAtam yat mayA tasya na tat miTyA Bavizyati // Ram_2,103.11 //
   evam uktas tu rāmeṇa bharataḥ pratyanantaram /	evam uktaH tu rAmeNa BarataH pratyanantaram /
   uvāca paramodāraḥ sūtaṃ paramadurmanāḥ // Ram_2,103.12 //	uvAca parama udAraH sUtam parama durmanAH // Ram_2,103.12 //
   iha me sthaṇḍile śīghraṃ kuśān āstara sārathe /	iha me sTaNxile SIGram kuSAn Astara sAraTe /
   āryaṃ pratyupavekṣyāmi yāvan me na prasīdati // Ram_2,103.13 //	Aryam pratyupavekzyAmi yAvat me na prasIdati // Ram_2,103.13 //
   anāhāro nirāloko dhanahīno yathā dvijaḥ /	anAhAraH nirAlokaH Dana hInaH yaTA dvijaH /
   śeṣye purastāc chālāyā yāvan na pratiyāsyati // Ram_2,103.14 //	Sezye purastAt SAlAyAH yAvat na pratiyAsyati // Ram_2,103.14 //
   sa tu rāmam avekṣantaṃ sumantraṃ prekṣya durmanāḥ /	sa tu rAmam avekzantam sumantram prekzya durmanAH /
   kuśottaram upasthāpya bhūmāv evāstarat svayam // Ram_2,103.15 //	kuSa uttaram upasTApya BUmO eva astarat svayam // Ram_2,103.15 //
   tam uvāca mahātejā rāmo rājarṣisattamāḥ /	tam uvAca mahA tejAH rAmaH rAja rzi sattamAH /
   kiṃ māṃ bharata kurvāṇaṃ tāta pratyupavekṣyasi // Ram_2,103.16 //	kim mAm Barata kurvANam tAta pratyupavekzyasi // Ram_2,103.16 //
   brāhmaṇo hy ekapārśvena narān roddhum ihārhati /	brAhmaNaH hi eka pArSvena narAn rodDum iha arhati /
   na tu mūrdhāvasiktānāṃ vidhiḥ pratyupaveśane // Ram_2,103.17 //	na tu mUrDa avasiktAnAm viDiH pratyupaveSane // Ram_2,103.17 //
   uttiṣṭha naraśārdūla hitvaitad dāruṇaṃ vratam /	uttizWa nara SArdUla hitvA etat dAruNam vratam /
   puravaryām itaḥ kṣipram ayodhyāṃ yāhi rāghava // Ram_2,103.18 //	pura varyAm itas kzipram ayoDyAm yAhi rAGava // Ram_2,103.18 //
   āsīnas tv eva bharataḥ paurajānapadaṃ janam /	AsInaH tu eva BarataH pOra jAnapadam janam /
   uvāca sarvataḥ prekṣya kim āryaṃ nānuśāsatha // Ram_2,103.19 //	uvAca sarvatas prekzya kim Aryam na anuSAsaTa // Ram_2,103.19 //
   te tam ūcur mahātmānaṃ paurajānapadā janāḥ /	te tam UcuH mahAtmAnam pOra jAnapadAH janAH /
   kākutstham abhijānīmaḥ samyag vadati rāghavaḥ // Ram_2,103.20 //	kAkutsTam aBijAnImaH samyak vadati rAGavaH // Ram_2,103.20 //
   eṣo 'pi hi mahābhāgaḥ pitur vacasi tiṣṭhati /	ezaH api hi mahABAgaH pituH vacasi tizWati /
   ata eva na śaktāḥ smo vyāvartayitum añjasā // Ram_2,103.21 //	atas eva na SaktAH smaH vyAvartayitum aQjasA // Ram_2,103.21 //
   teṣām ājñāya vacanaṃ rāmo vacanam abravīt /	tezAm AjQAya vacanam rAmaH vacanam abravIt /
   evaṃ nibodha vacanaṃ suhṛdāṃ dharmacakṣuṣām // Ram_2,103.22 //	evam niboDa vacanam suhRdAm Darma cakzuzAm // Ram_2,103.22 //
   etac caivobhayaṃ śrutvā samyak saṃpaśya rāghava /	etat ca eva uBayam SrutvA samyak saMpaSya rAGava /
   uttiṣṭha tvaṃ mahābāho māṃ ca spṛśa tathodakam // Ram_2,103.23 //	uttizWa tvam mahA bAho mAm ca spRSa taTA udakam // Ram_2,103.23 //
   athotthāya jalaṃ spṛṣṭvā bharato vākyam abravīt /	aTa utTAya jalam spRzwvA BarataH vAkyam abravIt /
   śṛṇvantu me pariṣado mantriṇaḥ śreṇayas tathā // Ram_2,103.24 //	SRNvantu me parizadaH mantriNaH SreNayaH taTA // Ram_2,103.24 //
   na yāce pitaraṃ rājyaṃ nānuśāsāmi mātaram /	na yAce pitaram rAjyam na anuSAsAmi mAtaram /
   āryaṃ paramadharmajñam abhijānāmi rāghavam // Ram_2,103.25 //	Aryam parama Darma jQam aBijAnAmi rAGavam // Ram_2,103.25 //
   yadi tv avaśyaṃ vastavyaṃ kartavyaṃ ca pitur vacaḥ /	yadi tu avaSyam vastavyam kartavyam ca pituH vacaH /
   aham eva nivatsyāmi caturdaśa vane samāḥ // Ram_2,103.26 //	aham eva nivatsyAmi caturdaSa vane samAH // Ram_2,103.26 //
   dharmātmā tasya tathyena bhrātur vākyena vismitaḥ /	Darma AtmA tasya taTyena BrAtuH vAkyena vismitaH /
   uvāca rāmaḥ samprekṣya paurajānapadaṃ janam // Ram_2,103.27 //	uvAca rAmaH samprekzya pOra jAnapadam janam // Ram_2,103.27 //
   vikrītam āhitaṃ krītaṃ yat pitrā jīvatā mama /	vikrItam Ahitam krItam yat pitrA jIvatA mama /
   na tal lopayituṃ śakyaṃ mayā vā bharatena vā // Ram_2,103.28 //	na tat lopayitum Sakyam mayA vA Baratena vA // Ram_2,103.28 //
   upadhir na mayā kāryo vanavāse jugupsitaḥ /	upaDiH na mayA kAryaH vana vAse jugupsitaH /
   yuktam uktaṃ ca kaikeyyā pitrā me sukṛtaṃ kṛtam // Ram_2,103.29 //	yuktam uktam ca kEkeyyA pitrA me sukRtam kRtam // Ram_2,103.29 //
   jānāmi bharataṃ kṣāntaṃ gurusatkārakāriṇam /	jAnAmi Baratam kzAntam guru satkAra kAriNam /
   sarvam evātra kalyāṇaṃ satyasaṃdhe mahātmani // Ram_2,103.30 //	sarvam eva atra kalyANam satya saMDe mahAtmani // Ram_2,103.30 //
   anena dharmaśīlena vanāt pratyāgataḥ punaḥ /	anena Darma SIlena vanAt pratyAgataH punar /
   bhrātrā saha bhaviṣyāmi pṛthivyāḥ patir uttamaḥ // Ram_2,103.31 //	BrAtrA saha BavizyAmi pRTivyAH patiH uttamaH // Ram_2,103.31 //
   vṛto rājā hi kaikeyyā mayā tadvacanaṃ kṛtam /	vRtaH rAjA hi kEkeyyAH mayA tat vacanam kRtam /
   anṛtān mocayānena pitaraṃ taṃ mahīpatim // Ram_2,103.32 //	anRtAt mocaya anena pitaram tam mahIpatim // Ram_2,103.32 //
   tam apratimatejobhyāṃ bhrātṛbhyāṃ romaharṣaṇam /	tam apratima tejoByAm BrAtRByAm roma harzaNam /
   vismitāḥ saṃgamaṃ prekṣya samavetā maharṣayaḥ // Ram_2,104.1 //	vismitAH saMgamam prekzya samavetAH mahA RzayaH // Ram_2,104.1 //
   antarhitās tv ṛṣigaṇāḥ siddhāś ca paramarṣayaḥ /	antarhitAH tu Rzi gaNAH sidDAH ca parama RzayaH /
   tau bhrātarau mahātmānau kākutsthau praśaśaṃsire // Ram_2,104.2 //	tO BrAtarO mahAtmAnO kAkutsTO praSaSaMsire // Ram_2,104.2 //
   sa dhanyo yasya putrau dvau dharmajñau dharmavikramau /	sa DanyaH yasya putrO dvO Darma jQO Darma vikramO /
   śrutvā vayaṃ hi sambhāṣām ubhayoḥ spṛhayāmahe // Ram_2,104.3 //	SrutvA vayam hi samBAzAm uBayoH spRhayAmahe // Ram_2,104.3 //
   tatas tv ṛṣigaṇāḥ kṣipraṃ daśagrīvavadhaiṣiṇaḥ /	tatas tu Rzi gaNAH kzipram daSagrIva vaDa eziNaH /
   bharataṃ rājaśārdūlam ity ūcuḥ saṃgatā vacaḥ // Ram_2,104.4 //	Baratam rAja SArdUlam iti UcuH saMgatAH vacaH // Ram_2,104.4 //
   kule jāta mahāprājña mahāvṛtta mahāyaśaḥ /	kule jAta mahA prAjQa mahAvRtta mahA yaSaH /
   grāhyaṃ rāmasya vākyaṃ te pitaraṃ yady avekṣase // Ram_2,104.5 //	grAhyam rAmasya vAkyam te pitaram yadi avekzase // Ram_2,104.5 //
   sadānṛṇam imaṃ rāmaṃ vayam icchāmahe pituḥ /	sadA anRNam imam rAmam vayam icCAmahe pituH /
   anṛṇatvāc ca kaikeyyāḥ svargaṃ daśaratho gataḥ // Ram_2,104.6 //	anRNa tvAt ca kEkeyyAH svargam daSaraTaH gataH // Ram_2,104.6 //
   etāvad uktvā vacanaṃ gandharvāḥ samaharṣayaḥ /	etAvat uktvA vacanam ganDarvAH sa mahA RzayaH /
   rājarṣayaś caiva tathā sarve svāṃ svāṃ gatiṃ gatāḥ // Ram_2,104.7 //	rAjarzayaH ca eva taTA sarve svAm svAm gatim gatAH // Ram_2,104.7 //
   hlāditas tena vākyena śubhena śubhadarśanaḥ /	hlAditaH tena vAkyena SuBena SuBa darSanaH /
   rāmaḥ saṃhṛṣṭavadanas tān ṛṣīn abhyapūjayat // Ram_2,104.8 //	rAmaH saMhRzwa vadanaH tAn RzIn aByapUjayat // Ram_2,104.8 //
   srastagātras tu bharataḥ sa vācā sajjamānayā /	srasta gAtraH tu BarataH sa vAcA sajjamAnayA /
   kṛtāñjalir idaṃ vākyaṃ rāghavaṃ punar abravīt // Ram_2,104.9 //	kRtAQjaliH idam vAkyam rAGavam punar abravIt // Ram_2,104.9 //
   rājadharmam anuprekṣya kuladharmānusaṃtatim /	rAja Darmam anuprekzya kula Darma anusaMtatim /
   kartum arhasi kākutstha mama mātuś ca yācanām // Ram_2,104.10 //	kartum arhasi kAkutsTa mama mAtuH ca yAcanAm // Ram_2,104.10 //
   rakṣituṃ sumahad rājyam aham ekas tu notsahe /	rakzitum su mahat rAjyam aham ekaH tu na utsahe /
   paurajānapadāṃś cāpi raktān rañjayituṃ tathā // Ram_2,104.11 //	pOra jAnapadAn ca api raktAn raQjayitum taTA // Ram_2,104.11 //
   jñātayaś ca hi yodhāś ca mitrāṇi suhṛdaś ca naḥ /	jQAtayaH ca hi yoDAH ca mitrANi suhRdaH ca naH /
   tvām eva pratikāṅkṣante parjanyam iva karṣakāḥ // Ram_2,104.12 //	tvAm eva pratikAFkzante parjanyam iva karzakAH // Ram_2,104.12 //
   idaṃ rājyaṃ mahāprājña sthāpaya pratipadya hi /	idam rAjyam mahA prAjQa sTApaya pratipadya hi /
   śaktimān asi kākutstha lokasya paripālane // Ram_2,104.13 //	SaktimAn asi kAkutsTa lokasya paripAlane // Ram_2,104.13 //
   ity uktvā nyapatad bhrātuḥ pādayor bharatas tadā /	iti uktvA nyapatat BrAtuH pAdayoH BarataH tadA /
   bhṛśaṃ samprārthayāmāsa rāmam evaṃ priyaṃvadaḥ // Ram_2,104.14 //	BRSam samprArTayAmAsa rAmam evam priyaMvadaH // Ram_2,104.14 //
   tam aṅke bhrātaraṃ kṛtvā rāmo vacanam abravīt /	tam aFke BrAtaram kRtvA rAmaH vacanam abravIt /
   śyāmaṃ nalinapattrākṣaṃ mattahaṃsasvaraṃ svayam // Ram_2,104.15 //	SyAmam nalina pattra akzam matta haMsa svaram svayam // Ram_2,104.15 //
   āgatā tvām iyaṃ buddhiḥ svajā vainayikī ca yā /	AgatA tvAm iyam budDiH svajA vEnayikI ca yA /
   bhṛśam utsahase tāta rakṣituṃ pṛthivīm api // Ram_2,104.16 //	BRSam utsahase tAta rakzitum pRTivIm api // Ram_2,104.16 //
   amātyaiś ca suhṛdbhiś ca buddhimadbhiś ca mantribhiḥ /	amAtyEH ca suhRdBiH ca budDimadBiH ca mantriBiH /
   sarvakāryāṇi saṃmantrya sumahānty api kāraya // Ram_2,104.17 //	sarva kAryANi saMmantrya su mahAnti api kAraya // Ram_2,104.17 //
   lakṣmīś candrād apeyād vā himavān vā himaṃ tyajet /	lakzmIH candrAt apeyAt vA himavAn vA himam tyajet /
   atīyāt sāgaro velāṃ na pratijñām ahaṃ pituḥ // Ram_2,104.18 //	atIyAt sAgaraH velAm na pratijQAm aham pituH // Ram_2,104.18 //
   kāmād vā tāta lobhād vā mātrā tubhyam idaṃ kṛtam /	kAmAt vA tAta loBAt vA mAtrA tuByam idam kRtam /
   na tan manasi kartavyaṃ vartitavyaṃ ca mātṛvat // Ram_2,104.19 //	na tat manasi kartavyam vartitavyam ca mAtR vat // Ram_2,104.19 //
   evaṃ bruvāṇaṃ bharataḥ kausalyāsutam abravīt /	evam bruvANam BarataH kOsalyA sutam abravIt /
   tejasādityasaṃkāśaṃ pratipaccandradarśanam // Ram_2,104.20 //	tejasA Aditya saMkASam pratipad candra darSanam // Ram_2,104.20 //
   adhirohārya pādābhyāṃ pāduke hemabhūṣite /	aDiroha Arya pAdAByAm pAduke hema BUzite /
   ete hi sarvalokasya yogakṣemaṃ vidhāsyataḥ // Ram_2,104.21 //	ete hi sarva lokasya yogakzemam viDAsyataH // Ram_2,104.21 //
   so 'dhiruhya naravyāghraḥ pāduke hy avaruhya ca /	saH aDiruhya nara vyAGraH pAduke hi avaruhya ca /
   prāyacchat sumahātejā bharatāya mahātmane // Ram_2,104.22 //	prAyacCat su mahA tejAH BaratAya mahAtmane // Ram_2,104.22 //
   sa pāduke te bharataḥ pratāpavān svalaṃkṛte samparigṛhya dharmavit /	sa pAduke te BarataH pratApavAn su alaMkRte samparigRhya Darma vid /
   pradakṣiṇaṃ caiva cakāra rāghavaṃ cakāra caivottamanāgamūrdhani //	pradakziNam ca eva cakAra rAGavam cakAra ca eva uttama nAga mUrDani //
   Ram_2,104.23 //	Ram_2,104.23 //
   athānupūrvyāt pratipūjya taṃ janaṃ gurūṃś ca mantriprakṛtīs tathānujau /	aTa AnupUrvyAt pratipUjya tam janam gurUn ca mantri prakRtIH taTA anujO /
   vyasarjayad rāghavavaṃśavardhanaḥ sthitaḥ svadharme himavān ivācalaḥ //	vyasarjayat rAGava vaMSa varDanaH sTitaH svaDarme himavAn iva acalaH //
   Ram_2,104.24 //	Ram_2,104.24 //
   taṃ mātaro bāṣpagṛhītakaṇṭhyo duḥkhena nāmantrayituṃ hi śekuḥ /	tam mAtaraH bAzpa gRhIta kaNWyaH duHKena na Amantrayitum hi SekuH /
   sa tv eva mātṝn abhivādya sarvā rudan kuṭīṃ svāṃ praviveśa rāmaḥ //	sa tu eva mAtLn aBivAdya sarvAH rudan kuwIm svAm praviveSa rAmaH //
   Ram_2,104.25 //	Ram_2,104.25 //
   tataḥ śirasi kṛtvā tu pāduke bharatas tadā /	tatas Sirasi kRtvA tu pAduke BarataH tadA /
   āruroha rathaṃ hṛṣṭaḥ śatrughnena samanvitaḥ // Ram_2,105.1 //	Aruroha raTam hRzwaH SatruGnena samanvitaH // Ram_2,105.1 //
   vasiṣṭho vāmadevaś ca jābāliś ca dṛḍhavrataḥ /	vasizWaH vAmadevaH ca jAbAliH ca dRXa vrataH /
   agrataḥ prayayuḥ sarve mantriṇo mantrapūjitāḥ // Ram_2,105.2 //	agratas prayayuH sarve mantriNaH mantra pUjitAH // Ram_2,105.2 //
   mandākinīṃ nadīṃ ramyāṃ prāṅmukhās te yayus tadā /	mandAkinIm nadIm ramyAm prAFmuKAH te yayuH tadA /
   pradakṣiṇaṃ ca kurvāṇāś citrakūṭaṃ mahāgirim // Ram_2,105.3 //	pradakziNam ca kurvANAH citrakUwam mahA girim // Ram_2,105.3 //
   paśyan dhātusahasrāṇi ramyāṇi vividhāni ca /	paSyan DAtu sahasrANi ramyANi viviDAni ca /
   prayayau tasya pārśvena sasainyo bharatas tadā // Ram_2,105.4 //	prayayO tasya pArSvena sa sEnyaH BarataH tadA // Ram_2,105.4 //
   adūrāc citrakūṭasya dadarśa bharatas tadā /	adUrAt citrakUwasya dadarSa BarataH tadA /
   āśramaṃ yatra sa munir bharadvājaḥ kṛtālayaḥ // Ram_2,105.5 //	ASramam yatra sa muniH BaradvAjaH kRta AlayaH // Ram_2,105.5 //
   sa tam āśramam āgamya bharadvājasya buddhimān /	sa tam ASramam Agamya BaradvAjasya budDimAn /
   avatīrya rathāt pādau vavande kulanandanaḥ // Ram_2,105.6 //	avatIrya raTAt pAdO vavande kula nandanaH // Ram_2,105.6 //
   tato hṛṣṭo bharadvājo bharataṃ vākyam abravīt /	tatas hRzwaH BaradvAjaH Baratam vAkyam abravIt /
   api kṛtyaṃ kṛtaṃ tāta rāmeṇa ca samāgatam // Ram_2,105.7 //	api kRtyam kRtam tAta rAmeNa ca samAgatam // Ram_2,105.7 //
   evam uktas tu bharato bharadvājena dhīmatā /	evam uktaH tu BarataH BaradvAjena DImatA /
   pratyuvāca bharadvājaṃ bharato dharmavatsalaḥ // Ram_2,105.8 //	pratyuvAca BaradvAjam BarataH Darma vatsalaH // Ram_2,105.8 //
   sa yācyamāno guruṇā mayā ca dṛḍhavikramaḥ /	sa yAcyamAnaH guruNA mayA ca dRXa vikramaH /
   rāghavaḥ paramaprīto vasiṣṭhaṃ vākyam abravīt // Ram_2,105.9 //	rAGavaH parama prItaH vasizWam vAkyam abravIt // Ram_2,105.9 //
   pituḥ pratijñāṃ tām eva pālayiṣyāmi tattvataḥ /	pituH pratijQAm tAm eva pAlayizyAmi tattvataH /
   caturdaśa hi varṣāṇi yā pratijñā pitur mama // Ram_2,105.10 //	caturdaSa hi varzANi yA pratijQA pituH mama // Ram_2,105.10 //
   evam ukto mahāprājño vasiṣṭhaḥ pratyuvāca ha /	evam uktaH mahA prAjQaH vasizWaH pratyuvAca ha /
   vākyajño vākyakuśalaṃ rāghavaṃ vacanaṃ mahat // Ram_2,105.11 //	vAkya jQaH vAkya kuSalam rAGavam vacanam mahat // Ram_2,105.11 //
   ete prayaccha saṃhṛṣṭaḥ pāduke hemabhūṣite /	ete prayacCa saMhRzwaH pAduke hema BUzite /
   ayodhyāyāṃ mahāprājña yogakṣemakare tava // Ram_2,105.12 //	ayoDyAyAm mahA prAjQa yogakzema kare tava // Ram_2,105.12 //
   evam ukto vasiṣṭhena rāghavaḥ prāṅmukhaḥ sthitaḥ /	evam uktaH vasizWena rAGavaH prAFmuKaH sTitaH /
   pāduke hemavikṛte mama rājyāya te dadau // Ram_2,105.13 //	pAduke hema vikRte mama rAjyAya te dadO // Ram_2,105.13 //
   nivṛtto 'ham anujñāto rāmeṇa sumahātmanā /	nivRttaH aham anujQAtaH rAmeNa su mahAtmanA /
   ayodhyām eva gacchāmi gṛhītvā pāduke śubhe // Ram_2,105.14 //	ayoDyAm eva gacCAmi gRhItvA pAduke SuBe // Ram_2,105.14 //
   etac chrutvā śubhaṃ vākyaṃ bharatasya mahātmanaḥ /	etat SrutvA SuBam vAkyam Baratasya mahAtmanaH /
   bharadvājaḥ śubhataraṃ munir vākyam udāharat // Ram_2,105.15 //	BaradvAjaH SuBataram muniH vAkyam udAharat // Ram_2,105.15 //
   naitac citraṃ naravyāghra śīlavṛttavatāṃ vara /	na etat citram nara vyAGra SIla vRttavatAm varaH /
   yad āryaṃ tvayi tiṣṭhet tu nimne vṛṣṭim ivodakam // Ram_2,105.16 //	yat Aryam tvayi tizWet tu nimne vRzwim iva udakam // Ram_2,105.16 //
   amṛtaḥ sa mahābāhuḥ pitā daśarathas tava /	amRtaH sa mahA bAhuH pitA daSaraTaH tava /
   yasya tvam īdṛśaḥ putro dharmātmā dharmavatsalaḥ // Ram_2,105.17 //	yasya tvam IdRSaH putraH Darma AtmA Darma vatsalaH // Ram_2,105.17 //
   tam ṛṣiṃ tu mahātmānam uktavākyaṃ kṛtāñjaliḥ /	tam Rzim tu mahAtmAnam ukta vAkyam kRtAQjaliH /
   āmantrayitum ārebhe caraṇāv upagṛhya ca // Ram_2,105.18 //	Amantrayitum AreBe caraNO upagRhya ca // Ram_2,105.18 //
   tataḥ pradakṣiṇaṃ kṛtvā bharadvājaṃ punaḥ punaḥ /	tatas pradakziNam kRtvA BaradvAjam punar punar /
   bharatas tu yayau śrīmān ayodhyāṃ saha mantribhiḥ // Ram_2,105.19 //	BarataH tu yayO SrImAn ayoDyAm saha mantriBiH // Ram_2,105.19 //
   yānaiś ca śakaṭaiś caiva hayair nāgaiś ca sā camūḥ /	yAnEH ca SakawEH ca eva hayEH nAgEH ca sA camUH /
   punar nivṛttā vistīrṇā bharatasyānuyāyinī // Ram_2,105.20 //	punar nivRttA vistIrNA Baratasya anuyAyinI // Ram_2,105.20 //
   tatas te yamunāṃ divyāṃ nadīṃ tīrtvormimālinīm /	tatas te yamunAm divyAm nadIm tIrtvA Urmi mAlinIm /
   dadṛśus tāṃ punaḥ sarve gaṅgāṃ śivajalāṃ nadīm // Ram_2,105.21 //	dadRSuH tAm punar sarve gaFgAm Siva jalAm nadIm // Ram_2,105.21 //
   tāṃ ramyajalasampūrṇāṃ saṃtīrya sahabāndhavaḥ /	tAm ramya jala sampUrNAm saMtIrya sahabAnDavaH /
   śṛṅgaverapuraṃ ramyaṃ praviveśa sasainikaḥ // Ram_2,105.22 //	SRFgavera puram ramyam praviveSa sa sEnikaH // Ram_2,105.22 //
   śṛṅgaverapurād bhūya ayodhyāṃ saṃdadarśa ha /	SRFgavera purAt BUya ayoDyAm saMdadarSa ha /
   bharato duḥkhasaṃtaptaḥ sārathiṃ cedam abravīt // Ram_2,105.23 //	BarataH duHKa saMtaptaH sAraTim ca idam abravIt // Ram_2,105.23 //
   sārathe paśya vidhvastā ayodhyā na prakāśate /	sAraTe paSya viDvastA ayoDyA na prakASate /
   nirākārā nirānandā dīnā pratihatasvanā // Ram_2,105.24 //	nirAkArAH nirAnandA dInA pratihata svanAH // Ram_2,105.24 //
   snigdhagambhīraghoṣeṇa syandanenopayān prabhuḥ /	snigDa gamBIra GozeNa syandanena upayAn praBuH /
   ayodhyāṃ bharataḥ kṣipraṃ praviveśa mahāyaśāḥ // Ram_2,106.1 //	ayoDyAm BarataH kzipram praviveSa mahA yaSAH // Ram_2,106.1 //
   biḍālolūkacaritām ālīnanaravāraṇām /	bixAla ulUka caritAm AlIna nara vAraNAm /
   timirābhyāhatāṃ kālīm aprakāśāṃ niśām iva // Ram_2,106.2 //	timira aByAhatAm kAlIm aprakASAm niSAm iva // Ram_2,106.2 //
   rāhuśatroḥ priyāṃ patnīṃ śriyā prajvalitaprabhām /	rAhu SatroH priyAm patnIm SriyA prajvalita praBAm /
   graheṇābhyutthitenaikāṃ rohiṇīm iva pīḍitām // Ram_2,106.3 //	graheNa aByutTitena ekAm rohiNIm iva pIxitAm // Ram_2,106.3 //
   alpoṣṇakṣubdhasalilāṃ gharmottaptavihaṃgamām /	alpa uzNa kzubDa salilAm Garma uttapta vihaMgamAm /
   līnamīnajhaṣagrāhāṃ kṛśāṃ girinadīm iva // Ram_2,106.4 //	lIna mIna Jaza grAhAm kRSAm giri nadIm iva // Ram_2,106.4 //
   vidhūmām iva hemābhām adhvarāgnisamutthitām /	viDUmAm iva hema ABAm aDvara agni samutTitAm /
   havirabhyukṣitāṃ paścāc chikhāṃ vipralayaṃ gatām // Ram_2,106.5 //	haviH aByukzitAm paScAt SiKAm vipralayam gatAm // Ram_2,106.5 //
   vidhvastakavacāṃ rugṇa  gajavājirathadhvajām /	viDvasta kavacAm rugNa gaja vAji raTa DvajAm /
   hatapravīrām āpannāṃ camūm iva mahāhave // Ram_2,106.6 //	hata pravIrAm ApannAm camUm iva mahA Ahave // Ram_2,106.6 //
   saphenāṃ sasvanāṃ bhūtvā sāgarasya samutthitām /	sa PenAm sa svanAm BUtvA sAgarasya samutTitAm /
   praśāntamārutoddhūtāṃ jalormim iva niḥsvanām // Ram_2,106.7 //	praSAnta mAruta udDUtAm jala Urmim iva niHsvanAm // Ram_2,106.7 //
   tyaktāṃ yajñāyudhaiḥ sarvair abhirūpaiś ca yājakaiḥ /	tyaktAm yajQAyuDEH sarvEH aBirUpEH ca yAjakEH /
   sutyākāle vinirvṛtte vediṃ gataravām iva // Ram_2,106.8 //	sutyA kAle vinirvRtte vedim gata ravAm iva // Ram_2,106.8 //
   goṣṭhamadhye sthitām ārtām acarantīṃ navaṃ tṛṇam /	gozWa maDye sTitAm ArtAm acarantIm navam tRNam /
   govṛṣeṇa parityaktāṃ gavāṃ patnīm ivotsukām // Ram_2,106.9 //	go vRzeNa parityaktAm gavAm patnIm iva utsukAm // Ram_2,106.9 //
   prabhākarālaiḥ susnigdhaiḥ prajvaladbhir ivottamaiḥ /	praBA karAlEH su snigDEH prajvaladBiH iva uttamEH /
   viyuktāṃ maṇibhir jātyair navāṃ muktāvalīm iva // Ram_2,106.10 //	viyuktAm maNiBiH jAtyEH navAm muktA AvalIm iva // Ram_2,106.10 //
   sahasā calitāṃ sthānān mahīṃ puṇyakṣayād gatām /	sahasA calitAm sTAnAt mahIm puNya kzayAt gatAm /
   saṃhṛtadyutivistārāṃ tārām iva divaś cyutām // Ram_2,106.11 //	saMhRta dyuti vistArAm tArAm iva divaH cyutAm // Ram_2,106.11 //
   puṣpanaddhāṃ vasantānte mattabhramaraśālinīm /	puzpa nadDAm vasanta ante matta Bramara SAlinIm /
   drutadāvāgnivipruṣṭāṃ klāntāṃ vanalatām iva // Ram_2,106.12 //	druta dAva agni vipruzwAm klAntAm vana latAm iva // Ram_2,106.12 //
   saṃmūḍhanigamāṃ sarvāṃ saṃkṣiptavipaṇāpaṇām /	saMmUXa nigamAm sarvAm saMkzipta vipaNa ApaNAm /
   pracchannaśaśinakṣatrāṃ dyām ivāmbudharair vṛtām // Ram_2,106.13 //	pracCanna SaSi nakzatrAm dyAm iva ambuDarEH vRtAm // Ram_2,106.13 //
   kṣīṇapānottamair bhinnaiḥ śarāvair abhisaṃvṛtām /	kzINa pAna uttamEH BinnEH SarAvEH aBisaMvRtAm /
   hataśauṇḍām ivākāśe pānabhūmim asaṃskṛtām // Ram_2,106.14 //	hata SONxAm iva AkASe pAna BUmim asaMskRtAm // Ram_2,106.14 //
   vṛkṇabhūmitalāṃ nimnāṃ vṛkṇapātraiḥ samāvṛtām /	vRkNa BUmi talAm nimnAm vRkNa pAtrEH samAvRtAm /
   upayuktodakāṃ bhagnāṃ prapāṃ nipatitām iva // Ram_2,106.15 //	upayukta udakAm BagnAm prapAm nipatitAm iva // Ram_2,106.15 //
   vipulāṃ vitatāṃ caiva yuktapāśāṃ tarasvinām /	vipulAm vitatAm ca eva yukta pASAm tarasvinAm /
   bhūmau bāṇair viniṣkṛttāṃ patitāṃ jyām ivāyudhāt // Ram_2,106.16 //	BUmO bANEH vinizkRttAm patitAm jyAm iva AyuDAt // Ram_2,106.16 //
   sahasā yuddhaśauṇḍena hayāroheṇa vāhitām /	sahasA yudDa SONxena haya AroheNa vAhitAm /
   nikṣiptabhāṇḍām utsṛṣṭāṃ kiśorīm iva durbalām // Ram_2,106.17 //	nikzipta BANxAm utsRzwAm kiSorIm iva durbalAm // Ram_2,106.17 //
   prāvṛṣi pravigāḍhāyāṃ praviṣṭasyābhramaṇḍalam /	prAvRzi pravigAXAyAm pravizwasya aBra maNxalam /
   pracchannāṃ nīlajīmūtair bhāskarasya prabhām iva // Ram_2,106.18 //	pracCannAm nIla jImUtEH BAskarasya praBAm iva // Ram_2,106.18 //
   bharatas tu rathasthaḥ sañ śrīmān daśarathātmajaḥ /	BarataH tu raTa sTaH san SrImAn daSaraTa AtmajaH /
   vāhayantaṃ rathaśreṣṭhaṃ sārathiṃ vākyam abravīt // Ram_2,106.19 //	vAhayantam raTa SrezWam sAraTim vAkyam abravIt // Ram_2,106.19 //
   kiṃ nu khalv adya gambhīro mūrchito na niśamyate /	kim nu Kalu adya gamBIraH mUrCitaH na niSamyate /
   yathāpuram ayodhyāyāṃ gītavāditraniḥsvanaḥ // Ram_2,106.20 //	yaTA puram ayoDyAyAm gIta vAditra niHsvanaH // Ram_2,106.20 //
   vāruṇīmadagandhāś ca mālyagandhaś ca mūrchitaḥ /	vAruNI mada ganDAH ca mAlya ganDaH ca mUrCitaH /
   dhūpitāgarugandhaś ca na pravāti samantataḥ // Ram_2,106.21 //	DUpita agaru ganDaH ca na pravAti samantataH // Ram_2,106.21 //
   yānapravaraghoṣaś ca snigdhaś ca hayaniḥsvanaḥ /	yAna pravara GozaH ca snigDaH ca haya niHsvanaH /
   pramattagajanādaś ca mahāṃś ca rathaniḥsvanaḥ /	pramatta gaja nAdaH ca mahAn ca raTa niHsvanaH /
   nedānīṃ śrūyate puryām asyāṃ rāme vivāsite // Ram_2,106.22 //	na idAnIm SrUyate puryAm asyAm rAme vivAsite // Ram_2,106.22 //
   taruṇaiś cāruveṣaiś ca narair unnatagāmibhiḥ /	taruNEH cAru vezEH ca narEH unnata gAmiBiH /
   saṃpatadbhir ayodhyāyāṃ na vibhānti mahāpathāḥ // Ram_2,106.23 //	saMpatadBiH ayoDyAyAm na viBAnti mahApaTAH // Ram_2,106.23 //
   evaṃ bahuvidhaṃ jalpan viveśa vasatiṃ pituḥ /	evam bahuviDam jalpan viveSa vasatim pituH /
   tena hīnāṃ narendreṇa siṃhahīnāṃ guhām iva // Ram_2,106.24 //	tena hInAm narendreNa siMha hInAm guhAm iva // Ram_2,106.24 //
   tato nikṣipya mātṝn sa ayodhyāyāṃ dṛḍhavrataḥ /	tatas nikzipya mAtLn sa ayoDyAyAm dRXa vrataH /
   bharataḥ śokasaṃtapto gurūn idam athābravīt // Ram_2,107.1 //	BarataH Soka saMtaptaH gurUn idam aTa abravIt // Ram_2,107.1 //
   nandigrāmaṃ gamiṣyāmi sarvān āmantraye 'dya vaḥ /	nandigrAmam gamizyAmi sarvAn Amantraye adya vaH /
   tatra duḥkham idaṃ sarvaṃ sahiṣye rāghavaṃ vinā // Ram_2,107.2 //	tatra duHKam idam sarvam sahizye rAGavam vinA // Ram_2,107.2 //
   gataś ca hi divaṃ rājā vanasthaś ca gurur mama /	gataH ca hi divam rAjA vana sTaH ca guruH mama /
   rāmaṃ pratīkṣe rājyāya sa hi rājā mahāyaśāḥ // Ram_2,107.3 //	rAmam pratIkze rAjyAya sa hi rAjA mahA yaSAH // Ram_2,107.3 //
   etac chrutvā śubhaṃ vākyaṃ bharatasya mahātmanaḥ /	etat SrutvA SuBam vAkyam Baratasya mahAtmanaH /
   abruvan mantriṇaḥ sarve vasiṣṭhaś ca purohitaḥ // Ram_2,107.4 //	abruvan mantriNaH sarve vasizWaH ca purohitaH // Ram_2,107.4 //
   sadṛśaṃ ślāghanīyaṃ ca yad uktaṃ bharata tvayā /	sadRSam SlAGanIyam ca yat uktam Barata tvayA /
   vacanaṃ bhrātṛvātsalyād anurūpaṃ tavaiva tat // Ram_2,107.5 //	vacanam BrAtR vAtsalyAt anurUpam tava eva tat // Ram_2,107.5 //
   nityaṃ te bandhulubdhasya tiṣṭhato bhrātṛsauhṛde /	nityam te banDu lubDasya tizWataH BrAtR sOhRde /
   āryamārgaṃ prapannasya nānumanyeta kaḥ pumān // Ram_2,107.6 //	Arya mArgam prapannasya na anumanyeta kaH pumAn // Ram_2,107.6 //
   mantriṇāṃ vacanaṃ śrutvā yathābhilaṣitaṃ priyam /	mantriNAm vacanam SrutvA yaTA aBilazitam priyam /
   abravīt sārathiṃ vākyaṃ ratho me yujyatām iti // Ram_2,107.7 //	abravIt sAraTim vAkyam raTaH me yujyatAm iti // Ram_2,107.7 //
   prahṛṣṭavadanaḥ sarvā mātṝn samabhivādya saḥ /	prahRzwa vadanaH sarvAH mAtLn samaBivAdya saH /
   āruroha rathaṃ śrīmāñ śatrughnena samanvitaḥ // Ram_2,107.8 //	Aruroha raTam SrImAn SatruGnena samanvitaH // Ram_2,107.8 //
   āruhya tu rathaṃ śīghraṃ śatrughnabharatāv ubhau /	Aruhya tu raTam SIGram SatruGna BaratO uBO /
   yayatuḥ paramaprītau vṛtau mantripurohitaiḥ // Ram_2,107.9 //	yayatuH parama prItO vRtO mantri purohitEH // Ram_2,107.9 //
   agrato guravas tatra vasiṣṭhapramukhā dvijāḥ /	agratas guravaH tatra vasizWa pramuKAH dvijAH /
   prayayuḥ prāṅmukhāḥ sarve nandigrāmo yato 'bhavat // Ram_2,107.10 //	prayayuH prAFmuKAH sarve nandigrAmaH yatas aBavat // Ram_2,107.10 //
   balaṃ ca tad anāhūtaṃ gajāśvarathasaṃkulam /	balam ca tat anAhUtam gaja aSva raTa saMkulam /
   prayayau bharate yāte sarve ca puravāsinaḥ // Ram_2,107.11 //	prayayO Barate yAte sarve ca pura vAsinaH // Ram_2,107.11 //
   rathasthaḥ sa tu dharmātmā bharato bhrātṛvatsalaḥ /	raTa sTaH sa tu Darma AtmA BarataH BrAtR vatsalaH /
   nandigrāmaṃ yayau tūrṇaṃ śirasy ādhāya pāduke // Ram_2,107.12 //	nandigrAmam yayO tUrNam Sirasi ADAya pAduke // Ram_2,107.12 //
   tatas tu bharataḥ kṣipraṃ nandigrāmaṃ praviśya saḥ /	tatas tu BarataH kzipram nandigrAmam praviSya saH /
   avatīrya rathāt tūrṇaṃ gurūn idam uvāca ha // Ram_2,107.13 //	avatIrya raTAt tUrNam gurUn idam uvAca ha // Ram_2,107.13 //
   etad rājyaṃ mama bhrātrā dattaṃ saṃnyāsavat svayam /	etat rAjyam mama BrAtrA dattam saMnyAsa vat svayam /
   yogakṣemavahe ceme pāduke hemabhūṣite /	yogakzema vahe ca ime pAduke hema BUzite /
   tam imaṃ pālayiṣyāmi rāghavāgamanaṃ prati // Ram_2,107.14 //	tam imam pAlayizyAmi rAGava Agamanam prati // Ram_2,107.14 //
   kṣipraṃ saṃyojayitvā tu rāghavasya punaḥ svayam /	kzipram saMyojayitvA tu rAGavasya punar svayam /
   caraṇau tau tu rāmasya drakṣyāmi sahapādukau // Ram_2,107.15 //	caraNO tO tu rAmasya drakzyAmi saha pAdukO // Ram_2,107.15 //
   tato nikṣiptabhāro 'haṃ rāghaveṇa samāgataḥ /	tatas nikzipta BAraH aham rAGaveNa samAgataH /
   nivedya gurave rājyaṃ bhajiṣye guruvṛttitām // Ram_2,107.16 //	nivedya gurave rAjyam Bajizye guru vRtti tAm // Ram_2,107.16 //
   rāghavāya ca saṃnyāsaṃ dattveme varapāduke /	rAGavAya ca saMnyAsam dattvA ime vara pAduke /
   rājyaṃ cedam ayodhyāṃ ca dhūtapāpo bhavāmi ca // Ram_2,107.17 //	rAjyam ca idam ayoDyAm ca DUta pApaH BavAmi ca // Ram_2,107.17 //
   abhiṣikte tu kākutsthe prahṛṣṭamudite jane /	aBizikte tu kAkutsTe prahRzwa mudite jane /
   prītir mama yaśaś caiva bhaved rājyāc caturguṇam // Ram_2,107.18 //	prItiH mama yaSaH ca eva Bavet rAjyAt caturguNam // Ram_2,107.18 //
   evaṃ tu vilapan dīno bharataḥ sa mahāyaśāḥ /	evam tu vilapan dInaH BarataH sa mahA yaSAH /
   nandigrāme 'karod rājyaṃ duḥkhito mantribhiḥ saha // Ram_2,107.19 //	nandigrAme akarot rAjyam duHKitaH mantriBiH saha // Ram_2,107.19 //
   sa valkalajaṭādhārī muniveṣadharaḥ prabhuḥ /	sa valkala jawA DArI muni veza DaraH praBuH /
   nandigrāme 'vasad vīraḥ sasainyo bharatas tadā // Ram_2,107.20 //	nandigrAme avasat vIraH sa sEnyaH BarataH tadA // Ram_2,107.20 //
   rāmāgamanam ākāṅkṣan bharato bhrātṛvatsalaḥ /	rAma Agamanam AkAFkzan BarataH BrAtR vatsalaH /
   bhrātur vacanakārī ca pratijñāpāragas tadā // Ram_2,107.21 //	BrAtuH vacana kArI ca pratijQA pAragaH tadA // Ram_2,107.21 //
   pāduke tv abhiṣicyātha nandigrāme 'vasat tadā /	pAduke tu aBizicya aTa nandigrAme avasat tadA /
   bharataḥ śāsanaṃ sarvaṃ pādukābhyāṃ nyavedayat // Ram_2,107.22 //	BarataH SAsanam sarvam pAdukAByAm nyavedayat // Ram_2,107.22 //
   pratiprayāte bharate vasan rāmas tapovane /	pratiprayAte Barate vasan rAmaH tapaH vane /
   lakṣayāmāsa sodvegam athautsukyaṃ tapasvinām // Ram_2,108.1 //	lakzayAmAsa sa udvegam aTa Otsukyam tapasvinAm // Ram_2,108.1 //
   ye tatra citrakūṭasya purastāt tāpasāśrame /	ye tatra citrakUwasya purastAt tApasa ASrame /
   rāmam āśritya niratās tān alakṣayad utsukān // Ram_2,108.2 //	rAmam ASritya niratAH tAn alakzayat utsukAn // Ram_2,108.2 //
   nayanair bhṛkuṭībhiś ca rāmaṃ nirdiśya śaṅkitāḥ /	nayanEH BRkuwIBiH ca rAmam nirdiSya SaFkitAH /
   anyonyam upajalpantaḥ śanaiś cakrur mithaḥ kathāḥ // Ram_2,108.3 //	anyonyam upajalpantaH SanEs cakruH miTas kaTAH // Ram_2,108.3 //
   teṣām autsukyam ālakṣya rāmas tv ātmani śaṅkitaḥ /	tezAm Otsukyam Alakzya rAmaH tu Atmani SaFkitaH /
   kṛtāñjalir uvācedam ṛṣiṃ kulapatiṃ tataḥ // Ram_2,108.4 //	kRtAQjaliH uvAca idam Rzim kula patim tatas // Ram_2,108.4 //
   na kaccid bhagavan kiṃcit pūrvavṛttam idaṃ mayi /	na kaccit Bagavan kiMcid pUrva vRttam idam mayi /
   dṛśyate vikṛtaṃ yena vikriyante tapasvinaḥ // Ram_2,108.5 //	dRSyate vikRtam yena vikriyante tapasvinaH // Ram_2,108.5 //
   pramādāc caritaṃ kaccit kiṃcin nāvarajasya me /	pramAdAt caritam kaccit kiMcid nAvarajasya me /
   lakṣmaṇasyarṣibhir dṛṣṭaṃ nānurūpam ivātmanaḥ // Ram_2,108.6 //	lakzmaNasya RziBiH dRzwam na anurUpam iva AtmanaH // Ram_2,108.6 //
   kaccic chuśrūṣamāṇā vaḥ śuśrūṣaṇaparā mayi /	kaccit SuSrUzamANAH vaH SuSrUzaNa parA mayi /
   pramadābhyucitāṃ vṛttiṃ sītā yuktaṃ na vartate // Ram_2,108.7 //	pramadA aByucitAm vRttim sItA yuktam na vartate // Ram_2,108.7 //
   atharṣir jarayā vṛddhas tapasā ca jarāṃ gataḥ /	aTa RziH jarayA vRdDaH tapasA ca jarAm gataH /
   vepamāna ivovāca rāmaṃ bhūtadayāparam // Ram_2,108.8 //	vepamAnaH iva uvAca rAmam BUta dayA param // Ram_2,108.8 //
   kutaḥ kalyāṇasattvāyāḥ kalyāṇābhirates tathā /	kutas kalyANa sattvAyAH kalyANa aBirateH taTA /
   calanaṃ tāta vaidehyās tapasviṣu viśeṣataḥ // Ram_2,108.9 //	calanam tAta vEdehyAH tapasvizu viSezataH // Ram_2,108.9 //
   tvannimittam idaṃ tāvat tāpasān prati vartate /	tvad nimittam idam tAvat tApasAn prati vartate /
   rakṣobhyas tena saṃvignāḥ kathayanti mithaḥ kathāḥ // Ram_2,108.10 //	rakzoByaH tena saMvignAH kaTayanti miTas kaTAH // Ram_2,108.10 //
   rāvaṇāvarajaḥ kaścit kharo nāmeha rākṣasaḥ /	rAvaNa avarajaH kaScid KaraH nAma iha rAkzasaH /
   utpāṭya tāpasān sarvāñ janasthānaniketanān // Ram_2,108.11 //	utpAwya tApasAn sarvAn janasTAna niketanAn // Ram_2,108.11 //
   dhṛṣṭaś ca jitakāśī ca nṛśaṃsaḥ puruṣādakaḥ /	DRzwaH ca jita kASI ca nRSaMsaH puruzAdakaH /
   avaliptaś ca pāpaś ca tvāṃ ca tāta na mṛṣyate // Ram_2,108.12 //	avaliptaH ca pApaH ca tvAm ca tAta na mRzyate // Ram_2,108.12 //
   tvaṃ yadā prabhṛti hy asminn āśrame tāta vartase /	tvam yadA praBRti hi asmin ASrame tAta vartase /
   tadā prabhṛti rakṣāṃsi viprakurvanti tāpasān // Ram_2,108.13 //	tadA praBRti rakzAMsi viprakurvanti tApasAn // Ram_2,108.13 //
   darśayanti hi bībhatsaiḥ krūrair bhīṣaṇakair api /	darSayanti hi bIBatsEH krUrEH BIzaNakEH api /
   nānā rūpair virūpaiś ca rūpair asukhadarśanaiḥ // Ram_2,108.14 //	nAnA rUpEH virUpEH ca rUpEH asuKa darSanEH // Ram_2,108.14 //
   apraśastair aśucibhiḥ saṃprayojya ca tāpasān /	apraSastEH aSuciBiH saMprayojya ca tApasAn /
   pratighnanty aparān kṣipram anāryāḥ purataḥ sthitāḥ // Ram_2,108.15 //	pratiGnanti aparAn kzipram anAryAH puratas sTitAH // Ram_2,108.15 //
   teṣu teṣv āśramasthāneṣv abuddham avalīya ca /	tezu tezu ASrama sTAnezu abudDam avalIya ca /
   ramante tāpasāṃs tatra nāśayanto 'lpacetasaḥ // Ram_2,108.16 //	ramante tApasAn tatra nASayantaH alpa cetasaH // Ram_2,108.16 //
   apakṣipanti srugbhāṇḍān agnīn siñcanti vāriṇā /	apakzipanti sruc BANxAn agnIn siQcanti vAriNA /
   kalaśāṃś ca pramṛdnanti havane samupasthite // Ram_2,108.17 //	kalaSAn ca pramRdnanti havane samupasTite // Ram_2,108.17 //
   tair durātmabhir āviṣṭān āśramān prajihāsavaḥ /	tEH durAtmaBiH AvizwAn ASramAn prajihAsavaH /
   gamanāyānyadeśasya codayanty ṛṣayo 'dya mām // Ram_2,108.18 //	gamanAya anya deSasya codayanti RzayaH adya mAm // Ram_2,108.18 //
   tat purā rāma śārīrām upahiṃsāṃ tapasviṣu /	tat purA rAma SArIrAm upahiMsAm tapasvizu /
   darśayanti hi duṣṭās te tyakṣyāma imam āśramam // Ram_2,108.19 //	darSayanti hi duzwAH te tyakzyAmaH imam ASramam // Ram_2,108.19 //
   bahumūlaphalaṃ citram avidūrād ito vanam /	bahu mUla Palam citram avidUrAt itas vanam /
   purāṇāśramam evāhaṃ śrayiṣye sagaṇaḥ punaḥ // Ram_2,108.20 //	purANa ASramam eva aham Srayizye sa gaNaH punar // Ram_2,108.20 //
   kharas tvayy api cāyuktaṃ purā tāta pravartate /	KaraH tvayi api ca ayuktam purA tAta pravartate /
   sahāsmābhir ito gaccha yadi buddhiḥ pravartate // Ram_2,108.21 //	saha asmABiH itas gacCa yadi budDiH pravartate // Ram_2,108.21 //
   sakalatrasya saṃdeho nityaṃ yat tasya rāghava /	sakalatrasya saMdehaH nityam yat tasya rAGava /
   samarthasyāpi hi sato vāso duḥkham ihādya te // Ram_2,108.22 //	samarTasya api hi sataH vAsaH duHKam iha adya te // Ram_2,108.22 //
   ity uktavantaṃ rāmas taṃ rājaputras tapasvinam /	iti uktavantam rAmaH tam rAja putraH tapasvinam /
   na śaśākottarair vākyair avaroddhuṃ samutsukam // Ram_2,108.23 //	na SaSAka uttarEH vAkyEH avarodDum samutsukam // Ram_2,108.23 //
   abhinandya samāpṛcchya samādhāya ca rāghavam /	aBinandya samApRcCya samADAya ca rAGavam /
   sa jagāmāśramaṃ tyaktvā kulaiḥ kulapatiḥ saha // Ram_2,108.24 //	sa jagAma ASramam tyaktvA kulEH kula patiH saha // Ram_2,108.24 //
   rāmaḥ saṃsādhya tv ṛṣigaṇam anugamanād deśāt tasmāccit kulapatim abhivādya	rAmaH saMsADya tu Rzi gaNam anugamanAt deSAt tasmAt cit kula patim aBivAdya
   rṣim /	rzim /
   samyakprītais tair anumata upadiṣṭārthaḥ puṇyaṃ vāsāya svanilayam	samyak prItEH tEH anumataH upadizwa arTaH puNyam vAsAya sva nilayam
   upasaṃpede // Ram_2,108.25 //	upasaMpede // Ram_2,108.25 //
   āśramaṃ tv ṛṣivirahitaṃ prabhuḥ kṣaṇam api na jahau sa rāghavaḥ /	ASramam tu Rzi virahitam praBuH kzaNam api na jahO sa rAGavaH /
   rāghavaṃ hi satatam anugatās tāpasāś cārṣicaritadhṛtaguṇāḥ // Ram_2,108.26	rAGavam hi satatam anugatAH tApasAH ca Arzi carita DRta guNAH // Ram_2,108.26
   rāghavas tv apayāteṣu tapasviṣu vicintayan /	rAGavaH tu apayAtezu tapasvizu vicintayan /
   na tatrārocayad vāsaṃ kāraṇair bahubhis tadā // Ram_2,109.1 //	na tatra arocayat vAsam kAraNEH bahuBiH tadA // Ram_2,109.1 //
   iha me bharato dṛṣṭo mātaraś ca sanāgarāḥ /	iha me BarataH dRzwaH mAtaraH ca sa nAgarAH /
   sā ca me smṛtir anveti tān nityam anuśocataḥ // Ram_2,109.2 //	sA ca me smRtiH anveti tAn nityam anuSocataH // Ram_2,109.2 //
   skandhāvāraniveśena tena tasya mahātmanaḥ /	skanDAvAra niveSena tena tasya mahAtmanaH /
   hayahastikarīṣaiś ca upamardaḥ kṛto bhṛśam // Ram_2,109.3 //	haya hasti karIzEH ca upamardaH kRtaH BRSam // Ram_2,109.3 //
   tasmād anyatra gacchāma iti saṃcintya rāghavaḥ /	tasmAt anyatra gacCAmaH iti saMcintya rAGavaH /
   prātiṣṭhata sa vaidehyā lakṣmaṇena ca saṃgataḥ // Ram_2,109.4 //	prAtizWata sa vEdehyA lakzmaNena ca saMgataH // Ram_2,109.4 //
   so 'trer āśramam āsādya taṃ vavande mahāyaśāḥ /	saH atreH ASramam AsAdya tam vavande mahA yaSAH /
   taṃ cāpi bhagavān atriḥ putravat pratyapadyata // Ram_2,109.5 //	tam ca api BagavAn atriH putra vat pratyapadyata // Ram_2,109.5 //
   svayam ātithyam ādiśya sarvam asya susatkṛtam /	svayam AtiTyam AdiSya sarvam asya su satkRtam /
   saumitriṃ ca mahābhāgāṃ sītāṃ ca samasāntvayat // Ram_2,109.6 //	sOmitrim ca mahABAgAm sItAm ca samasAntvayat // Ram_2,109.6 //
   patnīṃ ca samanuprāptāṃ vṛddhām āmantrya satkṛtām /	patnIm ca samanuprAptAm vRdDAm Amantrya satkRtAm /
   sāntvayāmāsa dharmajñaḥ sarvabhūtahite rataḥ // Ram_2,109.7 //	sAntvayAmAsa Darma jQaH sarva BUta hite rataH // Ram_2,109.7 //
   anasūyāṃ mahābhāgāṃ tāpasīṃ dharmacāriṇīm /	anasUyAm mahABAgAm tApasIm Darma cAriNIm /
   pratigṛhṇīṣva vaidehīm abravīd ṛṣisattamaḥ // Ram_2,109.8 //	pratigRhNIzva vEdehIm abravIt Rzi sattamaH // Ram_2,109.8 //
   rāmāya cācacakṣe tāṃ tāpasīṃ dharmacāriṇīm /	rAmAya ca Acacakze tAm tApasIm Darma cAriNIm /
   daśa varṣāṇy anāvṛṣṭyā dagdhe loke nirantaram // Ram_2,109.9 //	daSa varzANi anAvRzwyA dagDe loke nirantaram // Ram_2,109.9 //
   yayā mūlaphale sṛṣṭe jāhnavī ca pravartitā /	yayA mUla Pale sRzwe jAhnavI ca pravartitA /
   ugreṇa tapasā yuktā niyamaiś cāpy alaṃkṛtā // Ram_2,109.10 //	ugreNa tapasA yuktAH niyamEH ca api alaMkRtAH // Ram_2,109.10 //
   daśavarṣasahasrāṇi yayā taptaṃ mahat tapaḥ /	daSa varza sahasrANi yayA taptam mahat tapaH /
   anasūyāvratais tāta pratyūhāś ca nibarhitāḥ // Ram_2,109.11 //	anasUyA vratEH tAta pratyUhAH ca nibarhitAH // Ram_2,109.11 //
   devakāryanimittaṃ ca yayā saṃtvaramāṇayā /	deva kArya nimittam ca yayA saMtvaramANayA /
   daśarātraṃ kṛtvā rātriḥ seyaṃ māteva te 'nagha // Ram_2,109.12 //	daSa rAtram kRtvA rAtriH sA iyam mAtA iva te anaGa // Ram_2,109.12 //
   tām imāṃ sarvabhūtānāṃ namaskāryāṃ yaśasvinīm /	tAm imAm sarva BUtAnAm namaskAryAm yaSasvinIm /
   abhigacchatu vaidehī vṛddhām akrodhanāṃ sadā // Ram_2,109.13 //	aBigacCatu vEdehI vRdDAm akroDanAm sadA // Ram_2,109.13 //
   evaṃ bruvāṇaṃ tam ṛṣiṃ tathety uktvā sa rāghavaḥ /	evam bruvANam tam Rzim taTA iti uktvA sa rAGavaH /
   sītām uvāca dharmajñām idaṃ vacanam uttamam // Ram_2,109.14 //	sItAm uvAca Darma jQAm idam vacanam uttamam // Ram_2,109.14 //
   rājaputri śrutaṃ tv etan muner asya samīritam /	rAja putri Srutam tu etat muneH asya samIritam /
   śreyo'rtham ātmanaḥ śīghram abhigaccha tapasvinīm // Ram_2,109.15 //	SreyaH arTam AtmanaH SIGram aBigacCa tapasvinIm // Ram_2,109.15 //
   anasūyeti yā loke karmabhiḥ khyātim āgatā /	anasUyA iti yA loke karmaBiH KyAtim AgatAH /
   tāṃ śīghram abhigaccha tvam abhigamyāṃ tapasvinīm // Ram_2,109.16 //	tAm SIGram aBigacCa tvam aBigamyAm tapasvinIm // Ram_2,109.16 //
   sītā tv etad vacaḥ śrutvā rāghavasya hitaiṣiṇī /	sItA tu etat vacaH SrutvA rAGavasya hita eziNI /
   tām atripatnīṃ dharmajñām abhicakrāma maithilī // Ram_2,109.17 //	tAm atri patnIm Darma jQAm aBicakrAma mETilI // Ram_2,109.17 //
   śithilāṃ valitāṃ vṛddhāṃ jarāpāṇḍuramūrdhajām /	SiTilAm valitAm vRdDAm jarA pANxura mUrDajAm /
   satataṃ vepamānāṅgīṃ pravāte kadalī yathā // Ram_2,109.18 //	satatam vepamAna aFgIm pravAte kadalI yaTA // Ram_2,109.18 //
   tāṃ tu sītā mahābhāgām anasūyāṃ pativratām /	tAm tu sItA mahABAgAm anasUyAm pativratAm /
   abhyavādayad avyagrā svaṃ nāma samudāharat // Ram_2,109.19 //	aByavAdayat avyagrA svam nAma samudAharat // Ram_2,109.19 //
   abhivādya ca vaidehī tāpasīṃ tām aninditām /	aBivAdya ca vEdehI tApasIm tAm aninditAm /
   baddhāñjalipuṭā hṛṣṭā paryapṛcchad anāmayam // Ram_2,109.20 //	badDAQjali puwA hRzwA paryapRcCat anAmayam // Ram_2,109.20 //
   tataḥ sītāṃ mahābhāgāṃ dṛṣṭvā tāṃ dharmacāriṇīm /	tatas sItAm mahABAgAm dRzwvA tAm Darma cAriNIm /
   sāntvayanty abravīd dhṛṣṭā diṣṭyā dharmam avekṣase // Ram_2,109.21 //	sAntvayantI abravIt DRzwAH dizwyA Darmam avekzase // Ram_2,109.21 //
   tyaktvā jñātijanaṃ sīte mānam ṛddhiṃ ca mānini /	tyaktvA jQAti janam sIte mAnam RdDim ca mAnini /
   avaruddhaṃ vane rāmaṃ diṣṭyā tvam anugacchasi // Ram_2,109.22 //	avarudDam vane rAmam dizwyA tvam anugacCasi // Ram_2,109.22 //
   nagarastho vanastho vā pāpo vā yadi vāśubhaḥ /	nagara sTaH vana sTaH vA pApaH vA yadi vA aSuBaH /
   yāsāṃ strīṇāṃ priyo bhartā tāsāṃ lokā mahodayāḥ // Ram_2,109.23 //	yAsAm strINAm priyaH BartA tAsAm lokAH mahA udayAH // Ram_2,109.23 //
   duḥśīlaḥ kāmavṛtto vā dhanair vā parivarjitaḥ /	duHSIlaH kAma vRttaH vA DanEH vA parivarjitaH /
   strīṇām āryasvabhāvānāṃ paramaṃ daivataṃ patiḥ // Ram_2,109.24 //	strINAm Arya svaBAvAnAm paramam dEvatam patiH // Ram_2,109.24 //
   nāto viśiṣṭaṃ paśyāmi bāndhavaṃ vimṛśanty aham /	na atas viSizwam paSyAmi bAnDavam vimRSanti aham /
   sarvatra yogyaṃ vaidehi tapaḥ kṛtam ivāvyayam // Ram_2,109.25 //	sarvatra yogyam vEdehi tapaH kRtam iva avyayam // Ram_2,109.25 //
   na tv evam avagacchanti guṇadoṣam asatstriyaḥ /	na tu evam avagacCanti guNa dozam asat striyaH /
   kāmavaktavyahṛdayā bhartṛnāthāś caranti yāḥ // Ram_2,109.26 //	kAma vaktavya hRdayAH BartR nATAH caranti yAH // Ram_2,109.26 //
   prāpnuvanty ayaśaś caiva dharmabhraṃśaṃ ca maithili /	prApnuvanti ayaSaH ca eva Darma BraMSam ca mETili /
   akāryavaśam āpannāḥ striyo yāḥ khalu tadvidhāḥ // Ram_2,109.27 //	akArya vaSam ApannAH striyaH yAH Kalu tadviDAH // Ram_2,109.27 //
   tvadvidhās tu guṇair yuktā dṛṣṭalokaparāvarāḥ /	tvadviDAH tu guNEH yuktAH dRzwa loka parAvarAH /
   striyaḥ svarge cariṣyanti yathā puṇyakṛtas tathā // Ram_2,109.28 //	striyaH svarge carizyanti yaTA puNya kRtaH taTA // Ram_2,109.28 //
   sā tv evam uktā vaidehī anasūyānasūyayā /	sA tu evam uktA vEdehI anasUyA anasUyayA /
   pratipūjya vaco mandaṃ pravaktum upacakrame // Ram_2,110.1 //	pratipUjya vacaH mandam pravaktum upacakrame // Ram_2,110.1 //
   naitad āścaryam āryāyā yan māṃ tvam anubhāṣase /	na etat AScaryam AryAyAH yat mAm tvam anuBAzase /
   viditaṃ tu mamāpy etad yathā nāryāḥ patir guruḥ // Ram_2,110.2 //	viditam tu mama api etat yaTA nAryAH patiH guruH // Ram_2,110.2 //
   yady apy eṣa bhaved bhartā mamārye vṛttavarjitaḥ /	yadi api eza Bavet BartA mama Arye vRtta varjitaH /
   advaidham upacartavyas tathāpy eṣa mayā bhavet // Ram_2,110.3 //	advEDam upacartavyaH taTA api eza mayA Bavet // Ram_2,110.3 //
   kiṃ punar yo guṇaślāghyaḥ sānukrośo jitendriyaḥ /	kim punar yaH guNa SlAGyaH sa anukroSaH jita indriyaH /
   sthirānurāgo dharmātmā mātṛvartī pitṛpriyaḥ // Ram_2,110.4 //	sTira anurAgaH Darma AtmA mAtR vartI pitR priyaH // Ram_2,110.4 //
   yāṃ vṛttiṃ vartate rāmaḥ kausalyāyāṃ mahābalaḥ /	yAm vRttim vartate rAmaH kOsalyAyAm mahA balaH /
   tām eva nṛpanārīṇām anyāsām api vartate // Ram_2,110.5 //	tAm eva nRpa nArINAm anyAsAm api vartate // Ram_2,110.5 //
   sakṛd dṛṣṭāsv api strīṣu nṛpeṇa nṛpavatsalaḥ /	sakRt dRzwAsu api strIzu nRpeNa nRpa vatsalaH /
   mātṛvad vartate vīro mānam utsṛjya dharmavit // Ram_2,110.6 //	mAtR vat vartate vIraH mAnam utsRjya Darma vid // Ram_2,110.6 //
   āgacchantyāś ca vijanaṃ vanam evaṃ bhayāvaham /	AgacCantyAH ca vijanam vanam evam Baya Avaham /
   samāhitaṃ hi me śvaśrvā hṛdaye yat sthitaṃ mama // Ram_2,110.7 //	samAhitam hi me SvaSrvA hRdaye yat sTitam mama // Ram_2,110.7 //
   pāṇipradānakāle ca yat purā tv agnisaṃnidhau /	pANi pradAna kAle ca yat purA tu agni saMniDO /
   anuśiṣṭā jananyāsmi vākyaṃ tad api me dhṛtam // Ram_2,110.8 //	anuSizwAH jananyA asmi vAkyam tat api me DRtam // Ram_2,110.8 //
   navīkṛtaṃ tu tat sarvaṃ vākyais te dharmacāriṇi /	navIkRtam tu tat sarvam vAkyEH te Darma cAriNi /
   patiśuśrūṣaṇān nāryās tapo nānyad vidhīyate // Ram_2,110.9 //	pati SuSrUzaNAt nAryAH tapaH na anyat viDIyate // Ram_2,110.9 //
   sāvitrī patiśuśrūṣāṃ kṛtvā svarge mahīyate /	sAvitrI pati SuSrUzAm kRtvA svarge mahIyate /
   tathā vṛttiś ca yātā tvaṃ patiśuśrūṣayā divam // Ram_2,110.10 //	taTA vRttiH ca yAtA tvam pati SuSrUzayA divam // Ram_2,110.10 //
   variṣṭhā sarvanārīṇām eṣā ca divi devatā /	varizWA sarva nArINAm ezA ca divi devatAH /
   rohiṇī ca vinā candraṃ muhūrtam api dṛśyate // Ram_2,110.11 //	rohiNI ca vinA candram muhUrtam api dRSyate // Ram_2,110.11 //
   evaṃvidhāś ca pravarāḥ striyo bhartṛdṛḍhavratāḥ /	evaMviDAH ca pravarAH striyaH BartR dRXa vratAH /
   devaloke mahīyante puṇyena svena karmaṇā // Ram_2,110.12 //	deva loke mahIyante puNyena svena karmaNA // Ram_2,110.12 //
   tato 'nasūyā saṃhṛṣṭā śrutvoktaṃ sītayā vacaḥ /	tatas anasUyA saMhRzwA SrutvA uktam sItayA vacaH /
   śirasy āghrāya covāca maithilīṃ harṣayanty uta // Ram_2,110.13 //	Sirasi AGrAya ca uvAca mETilIm harzayanti uta // Ram_2,110.13 //
   niyamair vividhair āptaṃ tapo hi mahad asti me /	niyamEH viviDEH Aptam tapaH hi mahat asti me /
   tat saṃśritya balaṃ sīte chandaye tvāṃ śucivrate // Ram_2,110.14 //	tat saMSritya balam sIte Candaye tvAm Suci vrate // Ram_2,110.14 //
   upapannaṃ ca yuktaṃ ca vacanaṃ tava maithili /	upapannam ca yuktam ca vacanam tava mETili /
   prītā cāsmy ucitaṃ kiṃ te karavāṇi bravīhi me /	prItA ca asmi ucitam kim te karavANi bravIhi me /
   kṛtam ity abravīt sītā tapobalasamanvitām // Ram_2,110.15 //	kRtam iti abravIt sItA tapaH bala samanvitAm // Ram_2,110.15 //
   sā tv evam uktā dharmajñā tayā prītatarābhavat /	sA tu evam uktA Darma jQA tayA prItatarA aBavat /
   saphalaṃ ca praharṣaṃ te hanta sīte karomy aham // Ram_2,110.16 //	saPalam ca praharzam te hanta sIte karomi aham // Ram_2,110.16 //
   idaṃ divyaṃ varaṃ mālyaṃ vastram ābharaṇāni ca /	idam divyam varam mAlyam vastram ABaraNAni ca /
   aṅgarāgaṃ ca vaidehi mahārham anulepanam // Ram_2,110.17 //	aFgarAgam ca vEdehi mahArham anulepanam // Ram_2,110.17 //
   mayā dattam idaṃ sīte tava gātrāṇi śobhayet /	mayA dattam idam sIte tava gAtrANi SoBayet /
   anurūpam asaṃkliṣṭaṃ nityam eva bhaviṣyati // Ram_2,110.18 //	anurUpam asaMklizwam nityam eva Bavizyati // Ram_2,110.18 //
   aṅgarāgeṇa divyena liptāṅgī janakātmaje /	aFga rAgeNa divyena lipta aFgI janakAtmaje /
   śobhayiṣyāmi bhartāraṃ yathā śrīr viṣṇum avyayam // Ram_2,110.19 //	SoBayizyAmi BartAram yaTA SrIH vizNum avyayam // Ram_2,110.19 //
   sā vastram aṅgarāgaṃ ca bhūṣaṇāni srajas tathā /	sA vastram aFgarAgam ca BUzaNAni srajaH taTA /
   maithilī pratijagrāha prītidānam anuttamam // Ram_2,110.20 //	mETilI pratijagrAha prIti dAnam anuttamam // Ram_2,110.20 //
   pratigṛhya ca tat sītā prītidānaṃ yaśasvinī /	pratigRhya ca tat sItA prIti dAnam yaSasvinI /
   śliṣṭāñjalipuṭā dhīrā samupāsta tapodhanām // Ram_2,110.21 //	Slizwa aQjali puwA DIrA samupAsta tapoDanAm // Ram_2,110.21 //
   tathā sītām upāsīnām anasūyā dṛḍhavratā /	taTA sItAm upAsInAm anasUyA dRXa vratAH /
   vacanaṃ praṣṭum ārebhe kathāṃ kāṃcid anupriyām // Ram_2,110.22 //	vacanam prazwum AreBe kaTAm kAMcid anupriyAm // Ram_2,110.22 //
   svayaṃvare kila prāptā tvam anena yaśasvinā /	svayaMvare kila prAptA tvam anena yaSasvinA /
   rāghaveṇeti me sīte kathā śrutim upāgatā // Ram_2,110.23 //	rAGaveNa iti me sIte kaTA Srutim upAgatAH // Ram_2,110.23 //
   tāṃ kathāṃ śrotum icchāmi vistareṇa ca maithili /	tAm kaTAm Srotum icCAmi vistareNa ca mETili /
   yathānubhūtaṃ kārtsnyena tan me tvaṃ vaktum arhasi // Ram_2,110.24 //	yaTA anuBUtam kArtsnyena tat me tvam vaktum arhasi // Ram_2,110.24 //
   evam uktā tu sā sītā tāṃ tato dharmacāriṇīm /	evam uktA tu sA sItA tAm tatas Darma cAriNIm /
   śrūyatām iti coktvā vai kathayāmāsa tāṃ kathām // Ram_2,110.25 //	SrUyatAm iti ca uktvA vE kaTayAmAsa tAm kaTAm // Ram_2,110.25 //
   mithilādhipatir vīro janako nāma dharmavit /	miTilA aDipatiH vIraH janakaH nAma Darma vid /
   kṣatradharmaṇy abhirato nyāyataḥ śāsti medinīm // Ram_2,110.26 //	kzatra DarmaNi aBirataH nyAyataH SAsti medinIm // Ram_2,110.26 //
   tasya lāṅgalahastasya karṣataḥ kṣetramaṇḍalam /	tasya lAFgala hastasya karzataH kzetra maNxalam /
   ahaṃ kilotthitā bhittvā jagatīṃ nṛpateḥ sutā // Ram_2,110.27 //	aham kila utTitAH BittvA jagatIm nRpateH sutAH // Ram_2,110.27 //
   sa māṃ dṛṣṭvā narapatir muṣṭivikṣepatatparaḥ /	sa mAm dRzwvA narapatiH muzwi vikzepa tatparaH /
   pāṃśuguṇṭhitasarvāṅgīṃ vismito janako 'bhavat // Ram_2,110.28 //	pAMSu guNWita sarva aFgIm vismitaH janakaH aBavat // Ram_2,110.28 //
   anapatyena ca snehād aṅkam āropya ca svayam /	anapatyena ca snehAt aFkam Aropya ca svayam /
   mameyaṃ tanayety uktvā sneho mayi nipātitaḥ // Ram_2,110.29 //	mama iyam tanayA iti uktvA snehaH mayi nipAtitaH // Ram_2,110.29 //
   antarikṣe ca vāg uktā pratimāmānuṣī kila /	antarikze ca vAc uktA pratimA amAnuzI kila /
   evam etan narapate dharmeṇa tanayā tava // Ram_2,110.30 //	evam etat narapate DarmeNa tanayA tava // Ram_2,110.30 //
   tataḥ prahṛṣṭo dharmātmā pitā me mithilādhipaḥ /	tatas prahRzwaH Darma AtmA pitA me miTilA aDipaH /
   avāpto vipulām ṛddhiṃ mām avāpya narādhipaḥ // Ram_2,110.31 //	avAptaH vipulAm RdDim mAm avApya narADipaH // Ram_2,110.31 //
   dattā cāsmīṣṭavad devyai jyeṣṭhāyai puṇyakarmaṇā /	dattA ca asmi izwa vat devyE jyezWAyE puNya karmaNA /
   tayā saṃbhāvitā cāsmi snigdhayā mātṛsauhṛdāt // Ram_2,110.32 //	tayA saMBAvitA ca asmi snigDayA mAtR sOhRdAt // Ram_2,110.32 //
   patisaṃyogasulabhaṃ vayo dṛṣṭvā tu me pitā /	pati saMyoga sulaBam vayaH dRzwvA tu me pitA /
   cintām abhyagamad dīno vittanāśād ivādhanaḥ // Ram_2,110.33 //	cintAm aByagamat dInaH vitta nASAt iva aDanaH // Ram_2,110.33 //
   sadṛśāc cāpakṛṣṭāc ca loke kanyāpitā janāt /	sadRSAt ca apakRzwAt ca loke kanyA pitA janAt /
   pradharṣaṇām avāpnoti śakreṇāpi samo bhuvi // Ram_2,110.34 //	praDarzaNAm avApnoti SakreNa api samaH Buvi // Ram_2,110.34 //
   tāṃ dharṣaṇām adūrasthāṃ saṃdṛśyātmani pārthivaḥ /	tAm DarzaNAm adUra sTAm saMdRSya Atmani pArTivaH /
   cintārṇavagataḥ pāraṃ nāsasādāplavo yathā // Ram_2,110.35 //	cintA arNava gataH pAram na AsasAda AplavaH yaTA // Ram_2,110.35 //
   ayonijāṃ hi māṃ jñātvā nādhyagacchat sa cintayan /	ayonijAm hi mAm jQAtvA na aDyagacCat sa cintayan /
   sadṛśaṃ cānurūpaṃ ca mahīpālaḥ patiṃ mama // Ram_2,110.36 //	sadRSam ca anurUpam ca mahIpAlaH patim mama // Ram_2,110.36 //
   tasya buddhir iyaṃ jātā cintayānasya saṃtatam /	tasya budDiH iyam jAtA cintayAnasya saMtatam /
   svayaṃ varaṃ tanūjāyāḥ kariṣyāmīti dhīmataḥ // Ram_2,110.37 //	svayam varam tanUjAyAH karizyAmi iti DImataH // Ram_2,110.37 //
   mahāyajñe tadā tasya varuṇena mahātmanā /	mahA yajQe tadA tasya varuNena mahAtmanA /
   dattaṃ dhanurvaraṃ prītyā tūṇī cākṣayasāyakau // Ram_2,110.38 //	dattam DanuH varam prItyA tUNI ca akzaya sAyakO // Ram_2,110.38 //
   asaṃcālyaṃ manuṣyaiś ca yatnenāpi ca gauravāt /	asaMcAlyam manuzyEH ca yatnena api ca gOravAt /
   tan na śaktā namayituṃ svapneṣv api narādhipāḥ // Ram_2,110.39 //	tat na SaktAH namayitum svapnezu api narADipAH // Ram_2,110.39 //
   tad dhanuḥ prāpya me pitrā vyāhṛtaṃ satyavādinā /	tat DanuH prApya me pitrA vyAhRtam satya vAdinA /
   samavāye narendrāṇāṃ pūrvam āmantrya pārthivān // Ram_2,110.40 //	samavAye narendrANAm pUrvam Amantrya pArTivAn // Ram_2,110.40 //
   idaṃ ca dhanur udyamya sajyaṃ yaḥ kurute naraḥ /	idam ca DanuH udyamya sajyam yaH kurute naraH /
   tasya me duhitā bhāryā bhaviṣyati na saṃśayaḥ // Ram_2,110.41 //	tasya me duhitA BAryA Bavizyati na saMSayaH // Ram_2,110.41 //
   tac ca dṛṣṭvā dhanuḥśreṣṭhaṃ gauravād girisaṃnibham /	tat ca dRzwvA DanuH SrezWam gOravAt giri saMniBam /
   abhivādya nṛpā jagmur aśaktās tasya tolane // Ram_2,110.42 //	aBivAdya nRpAH jagmuH aSaktAH tasya tolane // Ram_2,110.42 //
   sudīrghasya tu kālasya rāghavo 'yaṃ mahādyutiḥ /	su dIrGasya tu kAlasya rAGavaH ayam mahA dyutiH /
   viśvāmitreṇa sahito yajñaṃ draṣṭuṃ samāgataḥ // Ram_2,110.43 //	viSvAmitreNa sahitaH yajQam drazwum samAgataH // Ram_2,110.43 //
   lakṣmaṇena saha bhrātrā rāmaḥ satyaparākramaḥ /	lakzmaNena saha BrAtrA rAmaH satya parAkramaH /
   viśvāmitras tu dharmātmā mama pitrā supūjitaḥ // Ram_2,110.44 //	viSvAmitraH tu Darma AtmA mama pitrA su pUjitaH // Ram_2,110.44 //
   provāca pitaraṃ tatra bhrātarau rāmalakṣmaṇau /	provAca pitaram tatra BrAtarO rAma lakzmaNO /
   sutau daśarathasyemau dhanurdarśanakāṅkṣiṇau /	sutO daSaraTasya imO DanuH darSana kAFkziNO /
   ity uktas tena vipreṇa tad dhanuḥ samupānayat // Ram_2,110.45 //	iti uktaH tena vipreNa tat DanuH samupAnayat // Ram_2,110.45 //
   nimeṣāntaramātreṇa tad ānamya sa vīryavān /	nimeza antara mAtreNa tat Anamya sa vIryavAn /
   jyāṃ samāropya jhaṭiti pūrayāmāsa vīryavān // Ram_2,110.46 //	jyAm samAropya Jawiti pUrayAmAsa vIryavAn // Ram_2,110.46 //
   tena pūrayatā vegān madhye bhagnaṃ dvidhā dhanuḥ /	tena pUrayatA vegAn maDye Bagnam dviDA DanuH /
   tasya śabdo 'bhavad bhīmaḥ patitasyāśaner iva // Ram_2,110.47 //	tasya SabdaH aBavat BImaH patitasya aSaneH iva // Ram_2,110.47 //
   tato 'haṃ tatra rāmāya pitrā satyābhisaṃdhinā /	tatas aham tatra rAmAya pitrA satya aBisaMDinA /
   udyatā dātum udyamya jalabhājanam uttamam // Ram_2,110.48 //	udyatA dAtum udyamya jala BAjanam uttamam // Ram_2,110.48 //
   dīyamānāṃ na tu tadā pratijagrāha rāghavaḥ /	dIyamAnAm na tu tadA pratijagrAha rAGavaH /
   avijñāya pituś chandam ayodhyādhipateḥ prabhoḥ // Ram_2,110.49 //	avijQAya pituH Candam ayoDyA aDipateH praBoH // Ram_2,110.49 //
   tataḥ śvaśuram āmantrya vṛddhaṃ daśarathaṃ nṛpam /	tatas SvaSuram Amantrya vRdDam daSaraTam nRpam /
   mama pitrā ahaṃ dattā rāmāya viditātmane // Ram_2,110.50 //	mama pitrA aham dattA rAmAya vidita Atmane // Ram_2,110.50 //
   mama caivānujā sādhvī ūrmilā priyadarśanā /	mama ca eva anujA sADvI UrmilA priya darSanAH /
   bhāryārthe lakṣmaṇasyāpi dattā pitrā mama svayam // Ram_2,110.51 //	BAryA arTe lakzmaNasya api dattA pitrA mama svayam // Ram_2,110.51 //
   evaṃ dattāsmi rāmāya tadā tasmin svayaṃvare /	evam dattA asmi rAmAya tadA tasmin svayaMvare /
   anuraktā ca dharmeṇa patiṃ vīryavatāṃ varam // Ram_2,110.52 //	anuraktA ca DarmeNa patim vIryavatAm varam // Ram_2,110.52 //
   anasūyā tu dharmajñā śrutvā tāṃ mahatīṃ kathām /	anasUyA tu Darma jQA SrutvA tAm mahatIm kaTAm /
   paryaṣvajata bāhubhyāṃ śirasy āghrāya maithilīm // Ram_2,111.1 //	paryazvajata bAhuByAm Sirasi AGrAya mETilIm // Ram_2,111.1 //
   vyaktākṣarapadaṃ citraṃ bhāṣitaṃ madhuraṃ tvayā /	vyakta akzara padam citram BAzitam maDuram tvayA /
   yathā svayaṃvaraṃ vṛttaṃ tat sarvaṃ hi śrutaṃ mayā // Ram_2,111.2 //	yaTA svayaMvaram vRttam tat sarvam hi Srutam mayA // Ram_2,111.2 //
   rame 'haṃ kathayā te tu dṛḍhaṃ madhurabhāṣiṇi /	rame aham kaTayA te tu dRXam maDura BAziNi /
   ravir astaṃ gataḥ śrīmān upohya rajanīṃ śivām // Ram_2,111.3 //	raviH astam gataH SrImAn upohya rajanIm SivAm // Ram_2,111.3 //
   divasaṃ pratikīrṇānām āhārārthaṃ patatriṇām /	divasam pratikIrNAnAm AhAra arTam patatriNAm /
   saṃdhyākāle nilīnānāṃ nidrārthaṃ śrūyate dhvaniḥ // Ram_2,111.4 //	saMDyA kAle nilInAnAm nidrA arTam SrUyate DvaniH // Ram_2,111.4 //
   ete cāpy abhiṣekārdrā munayaḥ phalaśodhanāḥ /	ete ca api aBizeka ArdrAH munayaH Pala SoDanAH /
   sahitā upavartante salilāplutavalkalāḥ // Ram_2,111.5 //	sahitAH upavartante salila Apluta valkalAH // Ram_2,111.5 //
   ṛṣīṇām agnihotreṣu huteṣu vidhipurvakam /	RzINAm agnihotrezu hutezu viDi purvakam /
   kapotāṅgāruṇo dhūmo dṛśyate pavanoddhataḥ // Ram_2,111.6 //	kapota aFga aruNaH DUmaH dRSyate pavana udDataH // Ram_2,111.6 //
   alpaparṇā hi taravo ghanībhūtāḥ samantataḥ /	alpa parNAH hi taravaH GanIBUtAH samantataH /
   viprakṛṣṭe 'pi ye deśe na prakāśanti vai diśaḥ // Ram_2,111.7 //	viprakRzwe api ye deSe na prakASanti vE diSaH // Ram_2,111.7 //
   rajanīcarasattvāni pracaranti samantataḥ /	rajanIcara sattvAni pracaranti samantataH /
   tapovanamṛgā hy ete veditīrtheṣu śerate // Ram_2,111.8 //	tapaH vana mRgAH hi ete vedi tIrTezu Serate // Ram_2,111.8 //
   sampravṛttā niśā sīte nakṣatrasamalaṃkṛtā /	sampravRttA niSA sIte nakzatra samalaMkRtA /
   jyotsnāprāvaraṇaś candro dṛśyate 'bhyudito 'mbare // Ram_2,111.9 //	jyotsnA prAvaraNaH candraH dRSyate aByuditaH ambare // Ram_2,111.9 //
   gamyatām anujānāmi rāmasyānucarī bhava /	gamyatAm anujAnAmi rAmasya anucarI Bava /
   kathayantyā hi madhuraṃ tvayāhaṃ paritoṣitā // Ram_2,111.10 //	kaTayantyA hi maDuram tvayA aham paritozitAH // Ram_2,111.10 //
   alaṃkuru ca tāvat tvaṃ pratyakṣaṃ mama maithili /	alaMkuru ca tAvat tvam pratyakzam mama mETili /
   prītiṃ janaya me vatsa divyālaṃkāraśobhinī // Ram_2,111.11 //	prItim janaya me vatsa divya alaMkAra SoBinI // Ram_2,111.11 //
   sā tadā samalaṃkṛtya sītā surasutopamā /	sA tadA samalaMkRtya sItA sura sutA upamA /
   praṇamya śirasā tasyai rāmaṃ tv abhimukhī yayau // Ram_2,111.12 //	praNamya SirasA tasyE rAmam tu aBimuKI yayO // Ram_2,111.12 //
   tathā tu bhūṣitāṃ sītāṃ dadarśa vadatāṃ varaḥ /	taTA tu BUzitAm sItAm dadarSa vadatAm varaH /
   rāghavaḥ prītidānena tapasvinyā jaharṣa ca // Ram_2,111.13 //	rAGavaH prIti dAnena tapasvinyA jaharza ca // Ram_2,111.13 //
   nyavedayat tataḥ sarvaṃ sītā rāmāya maithilī /	nyavedayat tatas sarvam sItA rAmAya mETilI /
   prītidānaṃ tapasvinyā vasanābharaṇasrajām // Ram_2,111.14 //	prIti dAnam tapasvinyAH vasana ABaraNa srajAm // Ram_2,111.14 //
   prahṛṣṭas tv abhavad rāmo lakṣmaṇaś ca mahārathaḥ /	prahRzwaH tu aBavat rAmaH lakzmaNaH ca mahA raTaH /
   maithilyāḥ satkriyāṃ dṛṣṭvā mānuṣeṣu sudurlabhām // Ram_2,111.15 //	mETilyAH satkriyAm dRzwvA mAnuzezu su durlaBAm // Ram_2,111.15 //
   tatas tāṃ śarvarīṃ prītaḥ puṇyāṃ śaśinibhānanaḥ /	tatas tAm SarvarIm prItaH puNyAm SaSi niBa AnanaH /
   arcitas tāpasaiḥ siddhair uvāsa raghunandanaḥ // Ram_2,111.16 //	arcitaH tApasEH sidDEH uvAsa raGunandanaH // Ram_2,111.16 //
   tasyāṃ rātryāṃ vyatītāyām abhiṣicya hutāgnikān /	tasyAm rAtryAm vyatItAyAm aBizicya huta agnikAn /
   āpṛcchetāṃ naravyāghrau tāpasān vanagocarān // Ram_2,111.17 //	ApRcCetAm nara vyAGrO tApasAn vana gocarAn // Ram_2,111.17 //
   tāv ūcus te vanacarās tāpasā dharmacāriṇaḥ /	tO UcuH te vana carAH tApasAH Darma cAriNaH /
   vanasya tasya saṃcāraṃ rākṣasaiḥ samabhiplutam // Ram_2,111.18 //	vanasya tasya saMcAram rAkzasEH samaBiplutam // Ram_2,111.18 //
   eṣa panthā maharṣīṇāṃ phalāny āharatāṃ vane /	eza panTAH mahA RzINAm PalAni AharatAm vane /
   anena tu vanaṃ durgaṃ gantuṃ rāghava te kṣamam // Ram_2,111.19 //	anena tu vanam durgam gantum rAGava te kzamam // Ram_2,111.19 //
   itīva taiḥ prāñjalibhis tapasvibhir dvijaiḥ kṛtasvastyayanaḥ paraṃtapaḥ /	iti iva tEH prAQjaliBiH tapasviBiH dvijEH kRta svastyayanaH paraMtapaH /
   vanaṃ sabhāryaḥ praviveśa rāghavaḥ salakṣmaṇaḥ sūrya ivābhramaṇḍalam //	vanam sa BAryaH praviveSa rAGavaH sa lakzmaNaH sUryaH iva aBra maNxalam //
   Ram_2,111.20 //	Ram_2,111.20 //
