   Kālidāsa: Raghuvaṃśa	KAli-dAsa: RaGu-vaMSa
   vāgarthāviva sampṛktau vāgarthapratipattaye /	vAc-arTO=-iva sampRktO vAc-arTa-pratipattaye /
   jagataḥ pitarau vande pārvatīparameśvarau // Ragh(K)_1.1 //	jagataH pitarO vande pArvatI-parameSvarO // RaG(K)_1.1 //
   kva sūryaprabhavo vaṃśaḥ kva cālpaviṣayā matiḥ /	kva sUrya-praBavaH vaMSaH kva ca-alpa-vizayA matiH /
   titīrṣurdustaraṃ mohāduḍupenāsmi sāgaram // Ragh(K)_1.2 //	titIrzuH-dustaram mohAt-uxupena-asmi sAgaram // RaG(K)_1.2 //
   mandaḥ kaviyaśaḥprārthī gamiṣyāmyavahāsyatām /	mandaH kavi-yaSaH-prArTI gamizyAmi-avahAsya-tAm /
   prāṃśulabhye phale lobhādudbāhuriva vāmanaḥ // Ragh(K)_1.3 //	prAMSulaBye Pale loBAt-udbAhuH-iva vAmanaH // RaG(K)_1.3 //
   athavā kṛtavāgdvāre vaṃśe 'sminpūrvasūribhiḥ /	aTavA kRta-vAc-dvAre vaMSe asmin-pUrva-sUriBiH /
   maṇau vajrasamutkīrṇe sūtrasyevāsti me gatiḥ // Ragh(K)_1.4 //	maNO vajra-samutkIrNe sUtrasya-iva-asti me gatiH // RaG(K)_1.4 //
   so 'hamājanmaśuddhānāmāphalodayakarmaṇām /	saH aham-Ajanma-SudDAnAm-APala-udaya-karmaNAm /
   āsamudrakṣitīśānāmānākarathavartmanām // Ragh(K)_1.5 //	Asamudra-kziti-ISAnAmAnAka-raTa-vartmanAm // RaG(K)_1.5 //
   yathāvidhihutāgnīnāṃ yathākāmārcitārthinām /	yaTA-viDi-huta-agnInAm yaTAkAma-arcita-arTinAm /
   yathāparādhadaṇḍānāṃ yathākālaprabodhinām // Ragh(K)_1.6 //	yaTA-aparADa-daNxAnAm yaTAkAla-praboDinAm // RaG(K)_1.6 //
   tyāgāya sambhṛtārthānāṃ satyāya mitabhāṣiṇām /	tyAgAya samBRta-arTAnAm satyAya mita-BAziNAm /
   yaśase vijigīṣūṇāṃ prajāyai gṛhamedhinām // Ragh(K)_1.7 //	yaSase vijigIzUNAm prajAyE gRhameDinAm // RaG(K)_1.7 //
   śaiśave 'bhyastavidyānāṃ yauvane viṣayaiṣiṇām /	SESave aByasta-vidyAnAm yOvane vizaya-eziNAm /
   vārddhake munivṛttīnāṃ yogenānte tanutyajām // Ragh(K)_1.8 //	vArdDake muni-vRttInAm yogena-ante tanutyajAm // RaG(K)_1.8 //
   raghūṇāmanvayaṃ vakṣye tanuvāgvibhavo 'pi san /	raGUNAm-anvayam vakzye tanu-vAc-viBavaH api san /
   tadguṇaiḥ karṇamāgatya cāpalāya pratāritaḥ // Ragh(K)_1.9 //	tad-guNEH karNam-Agatya cApalAya pratAritaH // RaG(K)_1.9 //
   taṃ santaḥ śrotumarhanti sadasadvyaktihetavaḥ /	tam santaH Srotum-arhanti sat-asat-vyakti-hetavaH /
   hemnaḥ saṃlakṣyate hyagnau viśuddhiḥ śyāmikāpi vā // Ragh(K)_1.10 //	hemnaH saMlakzyate hi-agnO viSudDiH SyAmikA-api vA // RaG(K)_1.10 //
   vaivasvato manurnāma mānanīyo manīṣiṇām /	vEvasvataH manuH-nAma mAnanIyaH manIziNAm /
   āsīnmahīkṣitāmādyaḥ praṇavaśchandasāmiva // Ragh(K)_1.11 //	AsIt-mahIkzitAm-AdyaH praNavaH-CandasAm-iva // RaG(K)_1.11 //
   tadanvaye śuddhimati prasūtaḥ śuddhimattaraḥ /	tad-anvaye SudDimati prasUtaH SudDimattaraH /
   dilīpa iti rājendurinduḥ kṣīranidhāviva // Ragh(K)_1.12 //	dilIpaH iti rAja-induH-induH kzIra-niDO=-iva // RaG(K)_1.12 //
   vyūḍhorasko vṛṣaskandhaḥ sālaprāṃśurmahābhujaḥ /	vyUXa-uraskaH vRza-skanDaH sAla-prAMSuH-mahA-BujaH /
   ātmakarmakṣamaṃ dehaṃ kṣātro dharma ivāśritaḥ // Ragh(K)_1.13 //	Atma-karma-kzamam deham kzAtraH DarmaH iva-ASritaH // RaG(K)_1.13 //
   sarvātiriktasāreṇa sarvatejobhibhāvinā /	sarva-atirikta-sAreNa sarva-tejaH-BiBAvinA /
   sthitaḥ sarvonnatenorvīṃ krāntvā merurivātmanā // Ragh(K)_1.14 //	sTitaH sarva-unnatena-urvIm krAntvA meruH-iva-AtmanA // RaG(K)_1.14 //
   ākārasadṛśaprajñaḥ prajñayā sadṛśāgamaḥ /	AkAra-sadRSa-prajQaH prajQayA sadRSa-AgamaH /
   āgamaiḥ sadṛśārambhaḥ prārambhasadṛśodayaḥ // Ragh(K)_1.15 //	AgamEH sadRSa-AramBaH prAramBa-sadRSa-udayaH // RaG(K)_1.15 //
   bhīmakāntairnṛpaguṇaiḥ sa babhūvopajīvinām /	BIma-kAntEH-nRpa-guNEH sa baBUva-upajIvinAm /
   adhṛṣyaścābhigamyaśca yādoratnairivārṇavaḥ // Ragh(K)_1.16 //	aDRzyaH-ca-aBigamyaH-ca yAdaH-ratnEH-iva-arNavaH // RaG(K)_1.16 //
   rekhāmātramapi kṣuṇṇādātmano vartmanaḥ param /	reKA-mAtram-api kzuNNAt-AtmanaH vartmanaH param /
   na vyatīyuḥ prajāstasya niyanturnemivṛttayaḥ // Ragh(K)_1.17 //	na vyatIyuH prajAH-tasya niyantuH-nemi-vRttayaH // RaG(K)_1.17 //
   prajānāmeva bhūtyarthaṃ sa tābhyo balimagrahīt /	prajAnAm-eva BUti-arTam sa tAByaH balim-agrahIt /
   sahasraguṇamutsraṣṭumādatte hi rasaṃ raviḥ // Ragh(K)_1.18 //	sahasraguNam-utsrazwum-Adatte hi rasam raviH // RaG(K)_1.18 //
   senā paricchadastasya dvayamevārthasādhanam /	senA paricCadaH-tasya dvayam-eva-arTa-sADanam /
   śāstre ca vyāpṛtā buddhirmaurvī dhanuṣi cātatā // Ragh(K)_1.19 //	SAstre ca vyApRtA budDiH-mOrvI Danuzi ca-AtatA // RaG(K)_1.19 //
   tasya saṃvṛtamantrasya gūḍhākāreṅgitasya ca /	tasya saMvRta-mantrasya gUXa-AkAra-iFgitasya ca /
   phalānumeyāḥ prārambhāḥ saṃskārāḥ prāktanā iva // Ragh(K)_1.20 //	Pala-anumeyAH prAramBAH saMskArAH prAktanAH iva // RaG(K)_1.20 //
   jugopātmānamatrasto bheje dharmamanāturaḥ /	jugopa-AtmAnam-atrastaH Beje Darmam-anAturaH /
   agṛdhnurādade so 'rthānasaktaḥ sukhamanvabhūt // Ragh(K)_1.21 //	agRDnuH-Adade saH arTAn-asaktaH suKam-anvaBUt // RaG(K)_1.21 //
   jñāne maunaṃ kṣamā śaktau tyāge ślāghāviparyayaḥ /	jQAne mOnam kzamA SaktO tyAge SlAGA-viparyayaH /
   guṇā guṇānubandhitvāttasya saprasavā iva // Ragh(K)_1.22 //	guNAH guNa-anubanDi-tvAt-tasya sa-prasavAH iva // RaG(K)_1.22 //
   anākṛṣṭasya viṣayairvidyānāṃ pāradṛśvanaḥ /	anAkRzwasya vizayEH-vidyAnAm pAradRSvanaH /
   tasya dharmaraterāsīdvṛddhatvaṃ jarasā vinā // Ragh(K)_1.23 //	tasya Darma-rateH-AsIt-vRdDa-tvam jarasA vinA // RaG(K)_1.23 //
   prajānāṃ vinayādhānādrakṣaṇādbharaṇādapi /	prajAnAm vinaya-ADAnAt-rakzaNAt-BaraNAt-api /
   sa pitā pitarastāsāṃ kevalaṃ janmahetavaḥ // Ragh(K)_1.24 //	sa pitA pitaraH-tAsAm kevalam janma-hetavaH // RaG(K)_1.24 //
   sthityai daṇḍayato daṇḍyānpariṇetuḥ prasūtaye /	sTityE daNxayataH daNxyAn-pariNetuH prasUtaye /
   apyarthakāmau tasyāstāṃ dharma eva manīṣiṇaḥ // Ragh(K)_1.25 //	api-arTa-kAmO tasya-AstAm DarmaH eva manIziNaH // RaG(K)_1.25 //
   dudoha gāṃ sa yajñāya sasyāya maghavā divam /	dudoha gAm sa yajQAya sasyAya maGavA divam /
   sampadvinimayenobhau dadhaturbhuvanadvayam // Ragh(K)_1.26 //	sampad-vinimayena-uBO daDatuH-Buvana-dvayam // RaG(K)_1.26 //
   na kilānuyayustasya rājāno rakṣituryaśaḥ /	na kila-anuyayuH-tasya rAjAnaH rakzituH-yaSaH /
   vyāvṛttā yatparasvebhyaḥ śrutau taskaratā sthitā // Ragh(K)_1.27 //	vyAvRttA yat-para-sveByaH SrutO taskara-tA sTitAH // RaG(K)_1.27 //
   dveṣyo 'pi sammataḥ śiṣṭastasyārtasya yathauṣadham /	dvezyaH api sammataH SizwaH-tasya-Artasya yaTA-OzaDam /
   tyājyo duṣṭaḥ priyo 'pyāsīddaṣṭo 'ṅguṣṭha ivāhinā // Ragh(K)_1.28 //	tyAjyaH duzwaH priyaH api-AsIt-dazwaH aFguzWaH iva-ahinA // RaG(K)_1.28 //
   taṃ vedhā vidadhe nūnaṃ mahābhūtasamādhinā /	tam veDAH vidaDe nUnam mahABUta-samADinA /
   tathā hi sarve tasyāsanparārthaikaphalā guṇāḥ // Ragh(K)_1.29 //	taTA hi sarve tasya-Asan-para-arTa-eka-PalAH guNAH // RaG(K)_1.29 //
   sa velāvapravalayāṃ parikhīkṛtasāgarām /	sa velO=-apravalayAm pariKIkRta-sAgarAm /
   ananyaśāsanāmurvīṃ śaśāsaikapurīmiva // Ragh(K)_1.30 //	ananya-SAsanAm-urvIm SaSAsa-eka-purIm-iva // RaG(K)_1.30 //
   tasya dākṣiṇyarūḍhena nāmnā māgadhavaṃśajā /	tasya dAkziNya-rUXena nAmnA mAgaDa-vaMSa-jAH /
   patnī sudakṣiṇetyāsīdadhvarasyeva dakṣiṇā // Ragh(K)_1.31 //	patnI sudakziNA-iti-AsIt-aDvarasya-iva dakziNA // RaG(K)_1.31 //
   kalatravantamātmānamavarodhe mahatyapi /	kalatravantam-AtmAnam-avaroDe mahati-api /
   tayā mene manasvinyā lakṣmyā ca vasudhādhipaḥ // Ragh(K)_1.32 //	tayA mene manasvinyA lakzmyA ca vasuDADipaH // RaG(K)_1.32 //
   tasyāmātmānurūpāyāmātmajanmasamutsukaḥ /	tasyAm-Atma-anurUpAyAm-Atma-janma-samutsukaH /
   vilambitaphalaiḥ kālaṃ sa nināya manorathaiḥ // Ragh(K)_1.33 //	vilambita-PalEH kAlam sa ninAya manoraTEH // RaG(K)_1.33 //
   gaṅgāṃ bhagīratheneva pūrveṣāṃ pāvanakṣamām /	gaFgAm BagIraTena-iva pUrvezAm pAvana-kzamAm /
   īpsatā santatiṃ nyastā tena mantriṣu kosalā // Ragh(K)_1.34 //	IpsatA santatim nyastA tena mantrizu kosalAH // RaG(K)_1.34 //
   athābhyarcya vidhātāraṃ prayatau putrakāmyayā /	aTa-aByarcya viDAtAram prayatO putra-kAmyayA /
   tau dampatī vasiṣṭhasya gurorjagmaturāśramam // Ragh(K)_1.35 //	tO dampatI vasizWasya guroH-jagmatuH-ASramam // RaG(K)_1.35 //
   snigdhagambhīranirghoṣamekaṃ syandanamāśritau /	snigDa-gamBIra-nirGozam-ekam syandanam-ASritO /
   prāvṛṣeṇyaṃ payovāhaṃ vidyudairāvatāviva // Ragh(K)_1.36 //	prAvRzeNyam payaH-vA-aham vidyut-ErAvatO=-iva // RaG(K)_1.36 //
   mā bhūdāśramapīḍeti parimeyapuraḥsarau /	mA BUt-ASrama-pIxA-iti parimeya-puraHsarO /
   vaśānāgau sagandhālpakalabhānugatāviva // Ragh(K)_1.37 //	vaSA-nAgO sa-ganDA-alpa-kalaBa-anugatO=-iva // RaG(K)_1.37 //
   sevyamānau sukhasparśaiḥ sālaniryāsagandhibhiḥ /	sevyamAnO suKa-sparSEH sAla-niryAsa-ganDiBiH /
   puṣpareṇūtkirairvātairādhūtavanarājibhiḥ // Ragh(K)_1.38 //	puzpa-reNu-utkirEH-vAtEH-ADUta-vana-rAjiBiH // RaG(K)_1.38 //
   pavanasyānukūlatvātprārthanāsiddhiśaṃsinaḥ /	pavanasya-anukUla-tvAt-prArTanA-sidDi-SaMsinaH /
   rajobhisturagotkīrṇairaspṛṣṭālakaveṣṭanau // Ragh(K)_1.39 //	rajoBiH-turaga-utkIrNEH-aspRzwa-alaka-vezwanO // RaG(K)_1.39 //
   haiyaṅgavīnamādāya ghoṣavṛddhānupāgatān /	hEyaFgavInam-AdAya Goza-vRdDa-an-upAgatAn /
   nāmadheyāni pṛcchantau vanyānāṃ mārgaśākhinām // Ragh(K)_1.40 //	nAmaDeyAni pRcCantO vanyAnAm mArga-SAKinAm // RaG(K)_1.40 //
   sarasīṣvaravindānāṃ vīcivikṣobhaśītalam /	sarasIzu-aravindAnAm vIci-vikzoBa-SItalam /
   āmodamupajighrantau svaniḥśvāsānukāriṇam // Ragh(K)_1.41 //	Amodam-upajiGrantO sva-niHSvAsa-anukAriNam // RaG(K)_1.41 //
   manobhirāmāḥ śṛṇvantau rathanemisvanonmukhaiḥ /	manoBirAmAH SRNvantO raTa-nemi-svana-unmuKEH /
   ṣaḍjasaṃvādinīḥ kekā dvidhā bhinnāḥ śikhaṇḍibhiḥ // Ragh(K)_1.42 //	zaxja-saMvAdinIH kekAH dviDA BinnAH SiKaNxiBiH // RaG(K)_1.42 //
   parasparākṣisādṛśyamadūrojjhitavartmasu /	paraspara-akzi-sAdRSya-madUra-ujJita-vartmasu /
   mṛgadvandveṣu paśyantau syandanābaddhadṛṣṭiṣu // Ragh(K)_1.43 //	mRga-dvandvezu paSyantO syandana-AbadDa-dRzwizu // RaG(K)_1.43 //
   śreṇibandhādvitanvadbhirastambhāṃ toraṇasrajam /	SreNi-banDAt-vitanvadBiH-astamBAm toraNa-srajam /
   sārasaiḥ kalanirhrādaiḥ kvacidunnamitānanau // Ragh(K)_1.44 //	sArasEH kala-nirhrAdEH kvacid-unnamita-AnanO // RaG(K)_1.44 //
   grāmeṣvātmanisṛṣṭeṣu yūpacihneṣu yajvanām /	grAmezu-Atma-nisRzwezu yUpa-cihnezu yajvanAm /
   amoghāḥ pratigṛhṇantāvarghyānupadamāśiṣaḥ // Ragh(K)_1.45 //	amoGAH pratigRhNantO=-arGya-anupadam-ASizaH // RaG(K)_1.45 //
   kāpyabhikhyā tayorāsīdvrajatoḥ śuddhaveśayoḥ /	kA-api-aBiKyA tayoH-AsIt-vrajatoH SudDa-veSayoH /
   himanirmuktayoryoge citrācandramasoriva // Ragh(K)_1.46 //	hima-nirmuktayoH-yoge citrA-candramasoH-iva // RaG(K)_1.46 //
   tattadbhūmipatiḥ patnyai darśayanpriyadarśanaḥ /	tad-tat-BUmipatiH patnyE darSayan-priya-darSanaH /
   api laṅghitamadhvānaṃ bubudhe na budhopamaḥ // Ragh(K)_1.47 //	api laFGitam-aDvAnam bubuDe na buDa-upamaH // RaG(K)_1.47 //
   sa duṣprāpayaśāḥ prāpadāśramaṃ śrāntavāhanaḥ /	sa duzprApayaSAH prApat-ASramam SrAnta-vAhanaH /
   sāyaṃ saṃyaminastasya maharṣermahiṣīsakhaḥ // Ragh(K)_1.48 //	sAyam saMyaminaH-tasya mahA-RzeH-mahizI-saKaH // RaG(K)_1.48 //
   vanāntarādupāvṛttaiḥ skandhāsaktasamitkuśaiḥ /	vana-antarAt-upAvRttEH skanDa-Asakta-samiD-kuSEH /
   agnipratyudgamātpūtaiḥ pūryamāṇaṃ tapasvibhiḥ // Ragh(K)_1.49 //	agni-pratyudgamAt-pUtEH pUryamANam tapasviBiH // RaG(K)_1.49 //
   sekānte munikanyābhirviviktīkṛtavṛkṣakam /	sekAnte muni-kanyABiH-viviktIkRta-vRkzakam /
   āśvāsāya vihaṅgānāmālavālāmbupāyinām // Ragh(K)_1.50 //	ASvAsAya vihaFgAnAm-Ala-vAla-ambu-pAyinAm // RaG(K)_1.50 //
   ātapāpāyasaṅkṣiptanīvārāsu niṣādibhiḥ /	Atapa-apAya-saFkzipta-nIvArAsu nizAdiBiH /
   mṛgairvartitaromanthamuṭajāṅganabhūmiṣu // Ragh(K)_1.51 //	mRgEH-vartitaromanTa-muwaja-aFgana-BUmizu // RaG(K)_1.51 //
   ākīrṇamṛṣipatnīnāmuṭajadvārarodhibhiḥ /	AkIrNam-Rzi-patnInA-muwaja-dvAra-roDiBiH /
   apatyairiva nīvārabhāgadheyocitairmṛgaiḥ // Ragh(K)_1.52 //	apatyEH-iva nIvAra-BAga-Deya-ucitEH-mRgEH // RaG(K)_1.52 //
   abhyuddhṛtāgnipiśunairatithīnāśramonmukhān /	aByudDRta-agni-piSunEH-atiTIna-ASrama-unmuKAn /
   punānaṃ pavanoddhūtairdhūmairāhutigandhibhiḥ // Ragh(K)_1.53 //	punAnam pavana-udDUtEH-DUmEH-Ahuti-ganDiBiH // RaG(K)_1.53 //
   atha yantāramādiśya dhuryānviśramayeti saḥ /	aTa yantAram-AdiSya DuryAn-viSramayA-iti saH /
   tāmavārohayatpatnīṃ rathādavaruroha ca // Ragh(K)_1.54 //	tAm-avArohayat-patnIm raTAt-avaruroha ca // RaG(K)_1.54 //
   tasmai sabhyāḥ sabhāryāya goptre guptatamendriyāḥ /	tasmE saByAH sa-BAryAya goptre guptatama-indriyAH /
   arhaṇāmarhate cakrurmunayo nayacakṣuṣe // Ragh(K)_1.55 //	arhaNAm-arhate cakruH-munayaH naya-cakzuze // RaG(K)_1.55 //
   vidheḥ sāyantanasyānte sa dadarśa taponidhim /	viDeH sAyantanasya-ante sa dadarSa tapaH-niDim /
   anvāsitamarundhatyā svāhayeva havirbhujam // Ragh(K)_1.56 //	anvAsitam-arunDatyA svAhayA-iva havirBujam // RaG(K)_1.56 //
   tayorjagṛhatuḥ pādau rājā rājñī ca māgadhī /	tayoH-jagRhatuH pAdO rAjA rAjQI ca mAgaDI /
   tau gururgurupatnī ca prītyā pratinanandatuḥ // Ragh(K)_1.57 //	tO guruH-guru-patnI ca prItyA pratinanandatuH // RaG(K)_1.57 //
   ātitheyastamātithyavinītādhvapariśramam /	AtiTeyaH-tam-AtiTya-vinIta-aDva-pariSramam /
   papraccha kuśalaṃ rājye rājyāśramamuniṃ muniḥ // Ragh(K)_1.58 //	papracCa kuSalam rAjye rAjya-ASrama-munim muniH // RaG(K)_1.58 //
   athātharvanidhestasya vijitāripuraḥ puraḥ /	aTa-aTarva-niDeH-tasya vijita-ari-puraH puras /
   arthyāmarthapatirvācamādade vadatāṃ varaḥ // Ragh(K)_1.59 //	arTyAm-arTa-patiH-vAcam-Adade vadatAm varaH // RaG(K)_1.59 //
   upapannaṃ nanu śivaṃ saptasvaṅgeṣu yasya me /	upapannam nanu Sivam sapta-su-aFgezu yasya me /
   daivīnāṃ mānuṣīṇāṃ ca pratikartā tvamāpadām // Ragh(K)_1.60 //	dEvInAm mAnuzINAm ca pratikartA tvam-ApadAm // RaG(K)_1.60 //
   tava mantrakṛto mantrairdūrātsaṃyamitāribhiḥ /	tava mantra-kRtaH mantrEH-dUrAt-saMyamita-ariBiH /
   pratyādiśyanta iva me dṛṣṭalakṣyabhidaḥ śarāḥ // Ragh(K)_1.61 //	pratyAdiSyantaH iva me dRzwa-lakzya-BidaH SarAH // RaG(K)_1.61 //
   havirāvarjitaṃ hotastvayā vidhivadagniṣu /	haviH-Avarjitam hotar-tvayA viDivat-agnizu /
   vṛṣṭībhavati sasyānāmavagrahaviśoṣiṇām // Ragh(K)_1.62 //	vRzwIBavati sasyAnAm-avagraha-viSoziNAm // RaG(K)_1.62 //
   puruṣāyuṣajīvinyo nirātaṅkā nirītayaḥ /	puruza-Ayuza-jIvinyaH nirAtaFkAH nirItayaH /
   yanmadīyāḥ prajāstatra hetustvadbrahmavarcasam // Ragh(K)_1.63 //	yat-madIyAH prajAH-tatra hetuH-tvad-brahmavarcasam // RaG(K)_1.63 //
   tadevaṃ cintyamānasya guruṇā brahmayoninā /	tat-evam cintyamAnasya guruNA brahma-yoninA /
   sānubandhāḥ kathaṃ na syuḥ sampado me nirāpadaḥ // Ragh(K)_1.64 //	sa-anubanDAH kaTam na syuH sampadaH me nirApadaH // RaG(K)_1.64 //
   kiṃ tu vadhvāṃ tavaitasyāmadṛṣṭasadṛśaprajam /	kim tu vaDvAm tava-etasyAm-adRzwa-sadRSa-prajam /
   na māmavati sadvīpā ratnasūrapi medinī // Ragh(K)_1.65 //	na mAm-avati sa-dvIpA ratnasUH-api medinI // RaG(K)_1.65 //
   matparaṃ durlabhaṃ matvā nūnamāvarjitaṃ mayā /	mad-param durlaBam matvA nUnam-Avarjitam mayA /
   payaḥ pūrve svaniḥśvāsakaduṣṇamupabhuñjate // Ragh(K)_1.66 //	payaH pUrve sva-niHSvAsa-kaduzNam-upaBuQjate // RaG(K)_1.66 //
   so 'hamijyāviśuddhātmā prajālopanimīlitaḥ /	saH aham-ijyA-viSudDa-AtmA prajAlopanimIlitaH /
   prakāśaścāndhakāraśca lokāloka ivācalaḥ // Ragh(K)_1.67 //	prakASaH-ca-anDakAraH-ca lokAlokaH iva-acalaH // RaG(K)_1.67 //
   lokāntarasukhaṃ puṇyaṃ tapodānasamudbhavam /	loka-antara-suKam puNyam tapaH-dAna-samudBavam /
   santatiḥ śuddhavaṃśyā tu paratreha ca śarmaṇe // Ragh(K)_1.68 //	santatiH SudDa-vaMSyA tu paratra-iha ca SarmaNe // RaG(K)_1.68 //
   tayā hīnaṃ vinetā māṃ kathaṃ paśyanna dūyate /	tayA hInam vinetA mAm kaTam paSyan-na dUyate /
   siktaṃ svayamiva snehādvandhyamāśramavṛkṣakam // Ragh(K)_1.69 //	siktam svayam-iva snehAt-vanDyam-ASrama-vRkzakam // RaG(K)_1.69 //
   asahyapīḍaṃ bhagavannṛṇabandhamavaihi me /	asahya-pIxam Bagavat-nRNa-banDam-avEhi me /
   aruntudamivālānaṃ navabaddhasya dantinaḥ // Ragh(K)_1.70 //	aruntudam-iva-AlAnam nava-badDasya dantinaH // RaG(K)_1.70 //
   tasmādyathā vimucyeyaṃ saṃvidhātuṃ tathārhasi /	tasmAt-yaTA vimucyeyam saMviDAtum taTA-arhasi /
   ikṣvākūṇāṃ durāpe 'rthe tvadadhīnā hi siddhayaḥ // Ragh(K)_1.71 //	ikzvAkUNAm durApe arTe tvad-aDInAH hi sidDayaH // RaG(K)_1.71 //
   iti vijñāpito rājñā dhyānastimitalocanaḥ /	iti vijQApitaH rAjQA DyAna-stimita-locanaH /
   kṣaṇamātramṛṣistasthau suptamīna iva hradaḥ // Ragh(K)_1.72 //	kzaNa-mAtram-RziH-tasTO supta-mInaH iva hradaH // RaG(K)_1.72 //
   so 'paśyatpraṇidhānena santatistambhakāraṇam /	saH apaSyat-praNiDAnena santati-stamBa-kAraNam /
   bhāvitātmā bhuvo bharturathainaṃ pratyabodhayat // Ragh(K)_1.73 //	BAvitAtmA BuvaH BartuH-aTa-enam pratyaboDayat // RaG(K)_1.73 //
   purā śakramupasthāya tavorvīṃ pratiyāsyataḥ /	purA Sakram-upasTAya tava-urvIm pratiyAsyataH /
   āsītkalpatarucchāyāsevinī surabhiḥ pathi // Ragh(K)_1.74 //	AsIt-kalpa-taru=-CAyA-sevinI suraBiH paTi // RaG(K)_1.74 //
   imāṃ devīmṛtusnātāṃ smṛtvā sapadi satvaraḥ /	imAm devIm-Rtu-snAtAm smRtvA sapadi sa-tvaraH /
   pradakṣiṇakriyātītastasyāḥ kopamajījanaḥ // Ragh(K)_1.75 //	pradakziNa-kriyA-atItaH-tasyAH kopam-ajIjanaH // RaG(K)_1.75 //
   avajānāsi māṃ yasmādataste na bhaviṣyati /	avajAnAsi mAm yasmAt-atas-te na Bavizyati /
   matprasūtimanārādhya prajeti tvā śaśāpa sā // Ragh(K)_1.76 //	mad-prasUtim-anArADya prajA-iti tvA SaSApa sA // RaG(K)_1.76 //
   sa śāpo na tvayā rājanna ca sārathinā śrutaḥ /	sa SApaH na tvayA rAjan-na ca sAraTinA SrutaH /
   nadatyākāśagaṅgāyāḥ srotasyuddāmadiggaje // Ragh(K)_1.77 //	nadati-AkASagaFgAyAH srotasi-uddAma-diggaje // RaG(K)_1.77 //
   avaimi tadapadhyānādyatnāpekṣaṃ manoratham /	avEmi tad-apaDyAnAt-yatna-apekzam manoraTam /
   pratibadhnāti hi śreyaḥ pūjyapūjāvyatikramaḥ // Ragh(K)_1.78 //	pratibaDnAti hi SreyaH pUjya-pUjA-vyatikramaH // RaG(K)_1.78 //
   haviṣe dīrghasattrasya sā cedānīṃ pracetasaḥ /	havize dIrGasattrasya sA ca-idAnIm pracetasaH /
   bhujaṅgapihitadvāraṃ pātālamadhitiṣṭhati // Ragh(K)_1.79 //	BujaFga-pihita-dvAram pAtAlam-aDitizWati // RaG(K)_1.79 //
   sa tvamekāntarāṃ tasyā madīyāṃ vatsamātaram /	sa tvam-ekAntarAm tasyAH madIyAm vatsa-mAtaram /
   ārādhaya sapatnīkaḥ sā vāṃ kāmaṃ pradāsyati // Ragh(K)_1.80 //	ArADaya sa-patnIkaH sA vAm kAmam pradAsyati // RaG(K)_1.80 //
   iti vādina evāsya hoturāhutisādhanam /	iti vAdinaH eva-asya hotuH-Ahuti-sADanam /
   anindyā nandinī nāma dhenurāvavṛte vanāt // Ragh(K)_1.81 //	anindyA nandinI nAma Denu-rAva-vRte vanAt // RaG(K)_1.81 //
   tāmrā lalāṭajāṃ rājiṃ bibhratī sāsitetarām /	tAmrA lalAwa-jAm rAjim biBratI sa-asitetarAm /
   sandhyā prātipadeneva vyatibhinnā himāṃśunā // Ragh(K)_1.82 //	sanDyA prAtipadena-iva vyatiBinnA himAMSunA // RaG(K)_1.82 //
   bhuvaṃ koṣṇena kuṇḍodhnī medhyenāvabhṛthādapi /	Buvam kozNena kuNxoDnI meDyena-avaBRTAt-api /
   prasnavenābhivarṣantī vatsālokapravartinā // Ragh(K)_1.83 //	prasnavena-aBivarzantI vatsa-Aloka-pravartinA // RaG(K)_1.83 //
   rajaḥkaṇaiḥ khuroddhūtaiḥ spṛśadbhirgātramantikāt /	rajaH-kaNEH Kura-udDUtEH spRSadBiH-gAtram-antikAt /
   tīrthābhiṣekajāṃ śuddhimādadhānā mahīkṣitaḥ // Ragh(K)_1.84 //	tIrTa-aBizeka-jAm SudDim-AdaDAnAH mahIkzitaH // RaG(K)_1.84 //
   tāṃ puṇyadarśanāṃ dṛṣṭvā nimittajñastapodhanaḥ /	tAm puNya-darSanAm dRzwvA nimitta-jQaH-tapoDanaH /
   yājyamāśaṃsitāvandhyaprārthanaṃ punarabravīt // Ragh(K)_1.85 //	yAjyam-ASaMsitO=-anDya-prArTanam punar-abravIt // RaG(K)_1.85 //
   adūravartinīṃ siddhiṃ rājanvigaṇayātmanaḥ /	adUra-vartinIm sidDim rAjan-vigaNayA-AtmanaH /
   upasthiteyaṃ kalyāṇī nāmni kīrtita eva yat // Ragh(K)_1.86 //	upasTitA-iyam kalyANI nAmni kIrtitaH eva yat // RaG(K)_1.86 //
   vanyavṛttirimāṃ śaśvadātmānugamanena gām /	vanya-vRttiH-imAm SaSvat-Atma-anugamanena gAm /
   vidyāmabhyasaneneva prasādayitumarhasi // Ragh(K)_1.87 //	vidyAm-aByasanena-iva prasAdayitum-arhasi // RaG(K)_1.87 //
   prasthitāyāṃ pratiṣṭhethāḥ sthitāyāṃ sthānamācareḥ /	prasTitAyAm pratizWeTAH sTitAyAm sTAnam-AcareH /
   niṣaṇṇāyāṃ niṣīdāsyāṃ pītāmbhasi piverapaḥ // Ragh(K)_1.88 //	nizaNNAyAm nizIda-asyAm pIta-amBasi piverapaH // RaG(K)_1.88 //
   vadhūrbhaktimatī caināmarcitāmā tapovanāt /	vaDUH-BaktimatI ca-enAm-arcitAmA tapaH-vanAt /
   prayātāṃ prātaranvetu sāyaṃ pratyudvrajedapi // Ragh(K)_1.89 //	prayAtAm prAtar-anvetu sAyam pratyudvrajet-api // RaG(K)_1.89 //
   ityā prasādādasyāstvaṃ paricaryāparo bhava /	ityA prasAdAt-asyAH-tvam paricaryA-paraH Bava /
   avighnamastu te stheyāḥ piteva dhuri putriṇām // Ragh(K)_1.90 //	aviGnam-astu te sTeyAH pitA-iva Duri putriNAm // RaG(K)_1.90 //
   tatheti pratijagrāha prītimānsaparigrahaḥ /	taTA-iti pratijagrAha prItimAn-sa-parigrahaH /
   ādeśaṃ deśakālajñaḥ śiṣyaḥ śāsiturānataḥ // Ragh(K)_1.91 //	AdeSam deSa-kAla-jQaH SizyaH SAsi-tuH-AnataH // RaG(K)_1.91 //
   atha pradoṣe doṣajñaḥ saṃveśāya viśāṃ patim /	aTa pradoze doza-jQaH saMveSAya viSAm patim /
   sūnuḥ sūnṛtavāksraṣṭurvisasarjorjitaśriyam // Ragh(K)_1.92 //	sUnuH sUnRta-vAc-srazwuH-visasarja-Urjita-Sriyam // RaG(K)_1.92 //
   satyāmapi tapaḥsiddhau niyamāpekṣayā muniḥ /	satyAm-api tapaH-sidDO niyama-apekzayA muniH /
   kalpavitkalpayāmāsa vanyāmevāsya saṃvidhām // Ragh(K)_1.93 //	kalpa-vid-kalpayAmAsa vanyAm-eva-asya saMviDAm // RaG(K)_1.93 //
   nirdiṣṭāṃ kulapatinā sa parṇaśālāmadhyāsya prayataparigrahadvitīyaḥ /	nirdizwAm kula-patinA sa parNa-SAlAm-aDyAsya prayata-parigraha-dvitIyaH /
   tacchiṣyādhyayananiveditāvasānāṃ saṃviṣṭaḥ kuśaśayane niśāṃ nināya //	tad-Sizya-aDyayana-nivedita-AvasAnAm saMvizwaH kuSa-Sayane niSAm ninAya //
   Ragh(K)_1.94 //	RaG(K)_1.94 //
   || iti raghuvaṃśe mahākāvye prathamaḥ sargaḥ ||	|| iti raGu-vaMSe mahAkAvye praTamaH sargaH ||
   atha prajānāmadhipaḥ prabhāte jāyāpratigrāhitagandhamālyām /	aTa prajAnAm-aDipaH praBAte jAyA-pratigrAhita-ganDa-mAlyAm /
   vanāya pītapratibaddhavatsāṃ yaśodhano dhenumṛṣermumoca // Ragh(K)_2.1 //	vanAya pIta-pratibadDa-vatsAm yaSaH-DanaH Denum-RzeH-mumoca // RaG(K)_2.1 //
   tasyāḥ khuranyāsapavitrapāṃsumapāṃsulānāṃ dhuri kīrtanīyā /	tasyAH Kura-nyAsa-pavitra-pAMsum-apAMsulAnAm Duri kIrtanIyA /
   mārgaṃ manuṣyeśvaradharmapatnī śruterivārthaṃ smṛtiranvagacchat //	mArgam manuzya-ISvara-Darma-patnI SruteH-iva-arTam smRtiH-anvagacCat //
   Ragh(K)_2.2 //	RaG(K)_2.2 //
   nivartya rājā dayitāṃ dayālustāṃ saurabheyīṃ surabhiryaśobhiḥ /	nivartya rAjA dayitAm dayAluH-tAm sOraBeyIm suraBiH-yaSoBiH /
   payodharībhūtacatuḥsamudrāṃ jugopa gorūpadharāmivorvīm // Ragh(K)_2.3 //	payoDarIBUta-catur-samudrAm jugopa go-rUpa-DarAm-iva-urvIm // RaG(K)_2.3 //
   vratāya tenānucareṇa dhenornyaṣedhi śeṣo 'pyanuyāyivargaḥ /	vratAya tena-anucareNa DenoH-nyazeDi SezaH api-anuyAyi-vargaH /
   na cānyatastasya śarīrarakṣā svavīryaguptā hi manoḥ prasūtiḥ //	na ca-anyatas-tasya SarIra-rakzA sva-vIrya-guptA hi manoH prasUtiH //
   Ragh(K)_2.4 //	RaG(K)_2.4 //
   āsvādavadbhiḥ kavalaistṛṇānāṃ kaṇḍūyanairdaṃśanivāraṇaiśca /	AsvAdavadBiH kavalEH-tRNAnAm kaNxUyanEH-daMSa-nivAraNEH-ca /
   avyāhatasvairagataiśca tasyāḥ samrāṭ samārādhanatatparo 'bhūt //	avyAhata-svEra-gatEH-ca tasyAH samrAj samArADana-tatparaH aBUt //
   Ragh(K)_2.5 //	RaG(K)_2.5 //
   sthitaḥ sthitāmuccalitaḥ prayātāṃ niṣeduṣīmāsanabandhadhīraḥ /	sTitaH sTitAm-uccalitaH prayAtAm nizeduzIm-Asana-banDa-DIraH /
   jalābhilāṣī jalamādadānāṃ chāyeva tāṃ bhūpatiranvagacchat // Ragh(K)_2.6	jala-aBilAzI jalam-AdadAnAm CAyA-iva tAm BUpatiH-anvagacCat // RaG(K)_2.6
   sa nyastacihnāmapi rājalakṣmīṃ tejoviśeṣānumitāṃ dadhānaḥ /	sa nyasta-cihnAm-api rAja-lakzmIm tejaH-viSeza-anumitAm daDAnaH /
   āsīdanāviṣkṛtadānarājirantarmadāvastha iva dvipendraḥ // Ragh(K)_2.7 //	AsIdanAvizkRta-dAna-rAjiH-antar-mada-avasTaH iva dvipa-indraH // RaG(K)_2.7 //
   latāpratānodgrathitaiḥ sa keśairadhijyadhanvā vicacāra dāvam /	latA-pratAna-udgraTitEH sa keSEH-aDijya-DanvA vicacAra dAvam /
   rakṣāpadeśādguruhomadhenorvanyānvineṣyanniva duṣṭasattvān // Ragh(K)_2.8	rakzA-apadeSAt-guru-homa-Dena-UrvanyAn-vinezyan=-iva duzwa-sattvAn // RaG(K)_2.8
   visṛṣṭapārśvānucarasya tasya pārśvadrumāḥ pāśabhṛtā samasya /	visRzwa-pArSva-anucarasya tasya pArSva-drumAH pASaBRtA samasya /
   udīrayāmāsurivonmadānāmālokaśabdaṃ vayasāṃ virāvaiḥ // Ragh(K)_2.9 //	udIrayAmAsuH-iva-unmadAnAm-Aloka-Sabdam vayasAm virAvEH // RaG(K)_2.9 //
   marutprayuktāśca marutsakhābhaṃ tamarcyamārādabhivartamānam /	marut-prayuktAH-ca marut-saKa-ABam tam-arcyamArAt-aBivartamAnam /
   avākiranbālalatāḥ prasūnairācāralājairiva paurakanyāḥ // Ragh(K)_2.10 //	avAkiran-bAla-latAH prasUnEH-AcAra-lAjEH-iva pOra-kanyAH // RaG(K)_2.10 //
   dhanurbhṛto 'pyasya dayārdrabhāvamākhyātamantaḥkaraṇairviśaṅkaiḥ /	DanurBRtaH api-asya dayA-Ardra-BAvam-AKyAtam-antaHkaraNEH-viSaFkEH /
   vilokayantyo vapurāpurakṣṇāṃ prakāmavistāraphalaṃ hariṇyaḥ // Ragh(K)_2.11	vilokayantyaH vapuH-ApurakzNAm prakAma-vistAra-Palam hariNyaH // RaG(K)_2.11
   sa kīcakairmārutapūrṇarandhraiḥ kūjadbhirāpāditavaṃśakṛtyam /	sa kIcakEH-mAruta-pUrNa-ranDrEH kUjadBiH-ApAdita-vaMSa-kRtyam /
   śuśrāva kuñjeṣu yaśaḥ svamuccairudgīyamānaṃ vanadevatābhiḥ // Ragh(K)_2.12	SuSrAva kuQjezu yaSaH svam-uccEs-udgIyamAnam vana-devatABiH // RaG(K)_2.12
   pṛktastuṣārairvananirjharāṇāmanokahākampanapuṣpagandhī /	pRktaH-tuzArEH-vana-nirJarANAm-anokahA-kampana-puzpa-ganDI /
   tamātapaklāntamanātapatramācārapūtaṃ pavanaḥ siṣeve // Ragh(K)_2.13 //	tamAtapa-klAntam-anAtapatram-AcAra-pUtam pavanaH sizeve // RaG(K)_2.13 //
   śaśāma vṛṣṭyāpi vinā davāgnirāsīdviśeṣātphalapuṣpavṛddhiḥ /	SaSAma vRzwyA-api vinA dava-agniH-AsIt-viSezAt-Pala-puzpa-vRdDiH /
   ūnaṃ na sattveṣvadhiko babādhe tasminvanaṃ goptari gāhamāne //	Unam na sattvezu-aDikaH babADe tasmin-vanam goptari gAhamAne //
   Ragh(K)_2.14 //	RaG(K)_2.14 //
   sañcārapūtāni digantarāṇi kṛtvā dinānte nilayāya gantum /	saQcAra-pUtAni digantarANi kRtvA dina-ante nilayAya gantum /
   pracakrame pallavarāgatāmrā prabhā pataṅgasya muneśca dhenuḥ //	pracakrame pallava-rAga-tAmrA praBA pataFgasya muneH-ca DenuH //
   Ragh(K)_2.15 //	RaG(K)_2.15 //
   tāṃ devatāpitratithikriyārthamanvagyayau madhyamalokapālaḥ /	tAm devatA-pitR-atiTi-kriyA-arTam-anvagyayO maDyama-lokapAlaH /
   babhūva sā tena satāṃ matena śraddheva sākṣādvidhinopapannā //	baBUva sA tena satAm matena SradDA-iva sAkzAt-viDinA-upapannAH //
   Ragh(K)_2.16 //	RaG(K)_2.16 //
   sa palvalottīrṇavarāhayūthānyāvāsavṛkṣonmukhabarhiṇāni /	sa palvala-uttIrNa-varAha-yUTAni-AvAsa-vRkza-unmuKa-barhiNAni /
   yayau mṛgādhyāsitaśādvalāni śyāmāyamānāni vanāni paśyan // Ragh(K)_2.17 //	yayO mRgADyAsita-SAdvalAni SyAmAyamAnAni vanAni paSyan // RaG(K)_2.17 //
   āpīnabhārodvahanaprayatnādgṛṣṭirgurutvāduraso narendraḥ /	ApIna-BAra-udvahana-prayatnAt-gRzwiH-guru-tvAt-urasaH narendraH /
   ubhāvalañcakraturañcitābhyāṃ tapovanāvṛttipathaṃ gatābhyām // Ragh(K)_2.18	uBAvalaQcakratu-raQcitAByAm tapaH-vanAvRtti-paTam gatAByAm // RaG(K)_2.18
   vasiṣṭhadhenoranuyāyinaṃ tamāvartamānaṃ vanitā vanāntāt /	vasizWa-DenoH-anuyAyinam tam-AvartamAnam vanitA vanAntAt /
   papau nimeṣālasapakṣmapaṅktirupoṣitābhyāmiva locanābhyām // Ragh(K)_2.19	papO nimeza-alasa-pakzma-paFktiH-upozitAByAm-iva locanAByAm // RaG(K)_2.19
   puraskṛtā vartmani pārthivena pratyudgatā pārthivadharmapatnyā /	puraskRtA vartmani pArTivena pratyudgatA pArTiva-Darma-patnyA /
   tadantare sā virarāja dhenurdinakṣapāmadhyagateva sandhyā // Ragh(K)_2.20	tad-antare sA virarAja DenuH-dina-kzapA-maDya-gatA-iva sanDyA // RaG(K)_2.20
   pradakṣiṇīkṛtya payasvinīṃ tāṃ sudakṣiṇā sākṣatapātrahastā /	pradakziNIkRtya payasvinIm tAm su-dakziNA sa-akzata-pAtra-hastA /
   praṇamya cānarca viśālamasyāḥ śṛṅgāntaraṃ dvāramivātmasiddheḥ //	praNamya ca-anarca viSAlam-asyAH SRFga-antaram dvAram-iva-Atma-sidDeH //
   Ragh(K)_2.21 //	RaG(K)_2.21 //
   vatsotsukāpi stimitā saparyāṃ pratyagrahītseti nanandatustau /	vatsa-utsukA-api stimitA saparyAm pratyagrahIt-sA-iti nanandatuH-tO /
   bhaktyopapanneṣu hi tadvidhānāṃ prasādacihnāni puraḥphalāni //	BaktyA-upapannezu hi tadviDAnAm prasAda-cihnAni puras-PalAni //
   Ragh(K)_2.22 //	RaG(K)_2.22 //
   guroḥ sadārasya nipīḍya pādau samāpya sāndhyaṃ ca vidhiṃ dilīpaḥ /	guroH sa-dArasya nipIxya pAdO samApya sAnDyam ca viDim dilIpaH /
   dohāvasāne punareva dogdhrīṃ bheje bhujotsannaripurniṣaṇṇām //	doha-avasAne punar-eva dogDrIm Beje Buja-utsanna-ripuH-nizaNNAm //
   Ragh(K)_2.23 //	RaG(K)_2.23 //
   tāmantikanyastabalipradīpāmanvāsya goptā gṛhiṇīsahāyaḥ /	tAm-antika-nyasta-bali-pradIpAm-anvAsya goptA gRhiNI-sahAyaH /
   krameṇa suptāmanu saṃviveśa suptotthitāṃ prātaranūdatiṣṭhat //	krameNa suptAm-anu saMviveSa supta-utTitAm prAtar-anUdatizWat //
   Ragh(K)_2.24 //	RaG(K)_2.24 //
   itthaṃ vrataṃ pālayataḥ prajārthaṃ samaṃ mahiṣyā mahanīyakīrteḥ /	itTam vratam pAlayataH prajA-arTam samam mahizyAH mahanIya-kIrteH /
   sapta vyatīyustriguṇāni tasya dinānyamitroddharaṇocitasya // Ragh(K)_2.25	sapta vyatIyuH-triguNAni tasya dinAni-amitra-udDaraNa-ucitasya // RaG(K)_2.25
   anyedyurātmānucarasya bhāvaṃ jijñāsamānā munihomadhenuḥ /	anyedyus-Atma-anucarasya BAvam jijQAsamAnAH muni-homaDenuH /
   gaṅgāprapātāntavirūḍhaśaṣpaṃ gaurīgurorgahvaramāviveśa // Ragh(K)_2.26 //	gaFgA-prapAta-anta-virUXa-Sazpam gOrI-guroH-gahvaram-AviveSa // RaG(K)_2.26 //
   sā duṣpradharṣā manasāpi hiṃsrairityadriśobhāprahitekṣaṇena /	sA duzpraDarzA manasA-api hiMsrEH-iti-adri-SoBA-prahita-IkzaNena /
   alakṣitābhyutpatano nṛpeṇa prasahya siṃhaḥ kila tāṃ cakarṣa //	alakzita-aByutpatanaH nRpeNa prasahya siMhaH kila tAm cakarza //
   Ragh(K)_2.27 //	RaG(K)_2.27 //
   tadīyamākranditamārtasādhorguhānibaddhapratiśabdadīrgham /	tadIyam-Akranditam-Arta-sADoH-guhA-nibadDa-pratiSabda-dIrGam /
   raśmiṣvivādāya nagendradattāṃ nivartayāmāsa nṛpasya dṛṣṭim // Ragh(K)_2.28	raSmizu-iva-AdAya naga-indra-dattAm nivartayAmAsa nRpasya dRzwim // RaG(K)_2.28
   sa pāṭalāyāṃ gavi tasthivāṃsaṃ dhanurdharaḥ kesariṇaṃ dadarśa /	sa pAwalAyAm gavi tasTivAMsam DanurDaraH kesariNam dadarSa /
   adhityakāyāmiva dhātumayyāṃ rodhradrumaṃ sānumataḥ praphultam //	aDityakAyAm-iva DAtu-mayyAm roDra-drumam sa-anumataH praPultam //
   Ragh(K)_2.29 //	RaG(K)_2.29 //
   tato mṛgendrasya mṛgendragāmī vadhāya vadhyasya śaraṃ śaraṇyaḥ /	tatas mRgendrasya mRgendra-gAmI vaDAya vaDyasya Saram SaraNyaH /
   jātābhiṣaṅgo nṛpatirniṣaṅgāduddhartumaicchatprasabhoddhṛtāriḥ //	jAta-aBizaFgaH nRpatiH-nizaFgAt-udDartum-EcCat-prasaBa-udDRtAriH //
   Ragh(K)_2.30 //	RaG(K)_2.30 //
   vāmetarastasya karaḥ praharturnakhaprabhārūṣitakaṅkapattre /	vAmetaraH-tasya karaH prahartuH-naKa-praBA-rUzita-kaFka-pattre /
   saktāṅguliḥ sāyakapuṅkha eva citrārpitārambha ivāvatasthe // Ragh(K)_2.31	sakta-aFguliH sAyaka-puFKaH eva citra-arpita-AramBaH iva-avatasTe // RaG(K)_2.31
   bāhupratistambhavivṛddhamanyurabhyarṇamāgaskṛtamaspṛśadbhiḥ /	bAhu-pratistamBa-vivRdDa-manyuH-aByarNam-AgaskRtam-aspRSadBiH /
   rājā svatejobhiradahyatāntarbhogīva mantrapratibaddhavīryaḥ //	rAjA sva-tejoBiH-adahyata-antar-BogI-iva mantra-pratibadDa-vIryaH //
   Ragh(K)_2.32 //	RaG(K)_2.32 //
   tamāryagṛhyaṃ nigṛhītadhenurmanuṣyavācā manuvaṃśaketum /	tam-Arya-gRhyam nigRhIta-DenuH-manuzya-vAcAH manu-vaMSa-ketum /
   vismāpayanvismayamātmasiddhau bhūpālasiṃhaṃ nijagāda siṃhaḥ //	vismApayan-vismayam-Atma-sidDO BUpAla-siMham nijagAda siMhaH //
   Ragh(K)_2.33 //	RaG(K)_2.33 //
   alaṃ mahīpāla tava śrameṇa prayuktamapyastramito vṛthā syāt /	alam mahIpAla tava SrameNa prayuktam-api-astra-mitaH vRTA syAt /
   na pādaponmūlanaśakti raṃhaḥ śiloccaye mūrchati mārutasya // Ragh(K)_2.34	na pAdapa-unmUlana-Sakti raMhaH Siloccaye mUrCati mArutasya // RaG(K)_2.34
   kailāsagauraṃ vṛṣamārurukṣoḥ pādārpaṇānugrahapūtapṛṣṭham /	kElAsa-gOram vRzamArurukzoH pAda-arpaNa-anugraha-pUta-pRzWam /
   avaihi māṃ kiṅkaramaṣṭamūrteḥ kumbhodaraṃ nāma nikumbhamitram //	avEhi mAm kiFkaram-azwamUrteH kumBodaram nAma nikumBa-mitram //
   Ragh(K)_2.35 //	RaG(K)_2.35 //
   amuṃ puraḥ paśyasi devadāruṃ putrīkṛto 'yaṃ vṛṣabhadhvajena /	amum puras paSyasi devadArum putrIkRtaH ayam vRzaBaDvajena /
   yo hemakumbhastananiḥsṛtānāṃ skandasya mātuḥ payasāṃ rasajñaḥ //	yaH hema-kumBa-stana-niHsRtAnAm skandasya mAtuH payasAm rasa-jQaH //
   Ragh(K)_2.36 //	RaG(K)_2.36 //
   kaṇḍūyamānena kaṭaṃ kadācidvanyadvipenonmathitā tvagasya /	kaNxUyamAnena kawam kadAcid-vanya-dvipena-unmaTitA tvac-asya /
   athainamadrestanayā śuśoca senānyamālīḍhamivāsurāstraiḥ // Ragh(K)_2.37 //	aTa-enam-adreH-tanayA SuSoca senA-anyam-AlIXam-iva-asura-astrEH // RaG(K)_2.37 //
   tadā prabhṛtyeva mataṅgajānāṃ trāsārthamasminnahamadrikukṣau /	tadA praBRti-eva mataFga-jAnAm trAsa-arTam-asmin=-aham-adri-kukzO /
   vyāpāritaḥ śūlabhṛtā vidhāya siṃhatvamaṅkāgatasattvavṛtti // Ragh(K)_2.38	vyApAritaH SUlaBRtA viDAya siMha-tvam-aFka-Agata-sattva-vRtti // RaG(K)_2.38
   tasyālameṣā kṣudhitasya tṛptyai pradiṣṭakālā parameśvareṇa /	tasya-alam-ezA kzuDitasya tRptyE pradizwa-kAlA parameSvareNa /
   upasthitā śoṇitapāraṇā me suradviṣaścāndramasī sudheva // Ragh(K)_2.39 //	upasTitA SoNita-pAraNA me suradvizaH-cAndramasI suDA-iva // RaG(K)_2.39 //
   sa tvaṃ nivartasva vihāya lajjāṃ gurorbhavāndarśitaśiṣyabhaktiḥ /	sa tvam nivartasva vihAya lajjAm guroH-BavAn-darSita-Sizya-BaktiH /
   śastreṇa rakṣyaṃ yadaśakyarakṣaṃ na tadyaśaḥ śastrabhṛtāṃ kṣiṇoti //	SastreNa rakzyam yat-aSakya-rakzam na tad-yaSaH SastraBRtAm kziNoti //
   Ragh(K)_2.40 //	RaG(K)_2.40 //
   iti pragalbhaṃ puruṣādhirājo mṛgādhirājasya vaco niśamya /	iti pragalBam puruza-aDirAjaH mRga-aDirAjasya vacaH niSamya /
   pratyāhatāstro giriśaprabhāvādātmanyavajñāṃ śithilīcakāra // Ragh(K)_2.41	pratyAhata-astraH giriSa-praBAvAt-Atmani-avajQAm SiTilIcakAra // RaG(K)_2.41
   pratyabravīccainamiṣuprayoge tatpūrvasaṅge vitathaprayatnaḥ /	pratyabravIt-ca-enam-izu-prayoge tad-pUrva-saFge vitaTa-prayatnaH /
   jaḍīkṛtastryambakavīkṣitena vajraṃ mumukṣanniva vajrapāṇiḥ // Ragh(K)_2.42	jaxIkRtaH-tryambaka-vIkzitena vajram mumukzan=-iva vajrapANiH // RaG(K)_2.42
   saṃruddhaceṣṭasya mṛgendra kāmaṃ hāsyaṃ vacastadyadahaṃ vivakṣuḥ /	saMrudDa-cezwasya mRgendra kAmam hAsyam vacaH-tat-yat-aham vivakzuH /
   antargataṃ prāṇabhṛtāṃ tu veda sarvaṃ bhavānbhāvamato 'bhidhāsye //	antargatam prANaBRtAm tu veda sarvam BavAn-BAvam-atas aBiDAsye //
   Ragh(K)_2.43 //	RaG(K)_2.43 //
   mānyaḥ sa me sthāvarajaṅgamānāṃ sargasthitipratyavahārahetuḥ /	mAnyaH sa me sTAvara-jaFgamAnAm sarga-sTiti-pratyavahAra-hetuH /
   gurorapīdaṃ dhanamāhitāgnernaśyatpurastādanupekṣaṇīyam // Ragh(K)_2.44 //	guroH-api-idam Danam-AhitAgneH-naSyat-purastAt-anupekzaNIyam // RaG(K)_2.44 //
   sa tvaṃ madīyena śarīravṛttiṃ dehena nirvartayituṃ prasīda /	sa tvam madIyena SarIra-vRttim dehena nirvartayitum prasIda /
   dināvasānotsukabālavatsā vimucyatāṃ dhenuriyaṃ maharṣeḥ // Ragh(K)_2.45 //	dina-avasAna-utsuka-bAla-vatsA vimucyatAm DenuH-iyam mahA-RzeH // RaG(K)_2.45 //
   athāndhakāraṃ girikandarāṇāṃ daṃṣṭrāmayūkhaiḥ śakalāni kurvan /	aTa-anDakAram giri-kandarANAm daMzwrA-mayUKEH SakalAni kurvan /
   bhūyaḥ sa bhūteśvarapārśvavartī kiñcidvihasyārthapatiṃ babhāṣe //	BUyas sa BUteSvara-pArSva-vartI kiQcid-vihasya-arTapatim baBAze //
   Ragh(K)_2.46 //	RaG(K)_2.46 //
   ekātapatraṃ jagataḥ prabhutvaṃ navaṃ vayaḥ kāntamidaṃ vapuśca /	eka-Atapatram jagataH praBu-tvam navam vayaH kAntam-idam vapuH-ca /
   alpasya hetorbahu hātumicchan vicāramugdhaḥ pratibhāsi me tvam //	alpasya hetoH-bahu hAtum-icCan vicAra-mugDaH pratiBAsi me tvam //
   Ragh(K)_2.47 //	RaG(K)_2.47 //
   bhūtānukampā tava cediyaṃ gaurekā bhavetsvastimatī tvadante /	BUta-anukampA tava ced-iyam gOH-ekA Bavet-svastimatI tvad-ante /
   jīvanpunaḥ śaśvadupaplavebhyaḥ prajāḥ prajānātha piteva pāsi //	jIvan-punar SaSvat-upaplaveByaH prajAH prajAnATa pitA-iva pAsi //
   Ragh(K)_2.48 //	RaG(K)_2.48 //
   athaikadhenoraparādhadaṇḍādguroḥ kṛṣāṇupratimādbibheṣi /	aTa-eka-DenoH-aparADa-daNxAt-guroH kRzANu-pratimAt-biBezi /
   śakyo 'sya manyurbhavatā vinetuṃ gāḥ koṭiśaḥ sparśayatā ghaṭodhnīḥ //	SakyaH asya manyuH-BavatA vinetum gAH kowiSas sparSayatA GawoDnIH //
   Ragh(K)_2.49 //	RaG(K)_2.49 //
   tadrakṣa kalyāṇaparamparāṇāṃ bhoktāramūrjasvalamātmadeham /	tat-rakza kalyANa-paramparANAm BoktAram-Urjasu-alam-Atma-deham /
   mahītalasparśanamātrabhinnamṛddhaṃ hi rājyaṃ padamaindramāhuḥ //	mahI-tala-sparSana-mAtra-Binnam-RdDam hi rAjyam padam-Endram-AhuH //
   Ragh(K)_2.50 //	RaG(K)_2.50 //
   etāvaduktvā virate mṛgendre pratisvanenāsya guhāgatena /	etAvat-uktvA virate mRgendre pratisvanena-asya guhA-gatena /
   śiloccayo 'pi kṣitipālamuccaiḥ prītyā tamevārthamabhāṣateva //	SiloccayaH api kzitipAlam-uccEs prItyA tam-eva-arTam-aBAzatA-iva //
   Ragh(K)_2.51 //	RaG(K)_2.51 //
   tathā samarthāṃ giramūcivāṃsaṃ pratyāha devānucaraṃ dilīpaḥ /	taTA samarTAm giram-UcivAMsam pratyAha deva-anucaram dilIpaH /
   dhenvā tadadhyāsanakātarākṣyā nirīkṣyamāṇaḥ sutarāṃ dayāluḥ //	DenvA tad-aDyAsana-kAtara-akzyAH nirIkzyamANaH sutarAm dayAluH //
   Ragh(K)_2.52 //	RaG(K)_2.52 //
   kṣatātkila trāyata ityudagraḥ kṣattrasya śabdo bhuvaneṣu rūḍhaḥ /	kzatAt-kila trAyate iti-udagraH kzattrasya SabdaH Buvanezu rUXaH /
   rājyena kiṃ tadviparītavṛtteḥ prāṇairupākrośamalīmasairvā // Ragh(K)_2.53	rAjyena kim tad-viparIta-vRtteH prANEH-upAkroSa-malImasEH-vA // RaG(K)_2.53
   kathaṃ ca śakyo 'nunayo maharṣerviśrāṇanādanyapayasvinīnām /	kaTam ca SakyaH anunayaH mahA-RzeH-viSrANa-nAdanya-payasvinInAm /
   imāmanūnāṃ surabheravaihi rudraujasā tu prahṛtaṃ tvayāsyām // Ragh(K)_2.54	imAm-anUnAm suraBeH-a-vEhi rudra-ojasA tu prahRtam tvayA-asyAm // RaG(K)_2.54
   seyaṃ svadehārpaṇaniṣkrayeṇa nyāyyaṃ mayā mocayituṃ bhavattaḥ /	sA-iyam sva-deha-arpaNa-nizkrayeNa nyAyyam mayA mocayitum BavattaH /
   na pāraṇā syādvihatā tavaivaṃ bhavedaluptaśca muneḥ kriyārthaḥ //	na pAraNA syAt-vihatA tava-evam Bavet-aluptaH-ca muneH kriyA-arTaH //
   Ragh(K)_2.55 //	RaG(K)_2.55 //
   bhavānapīdaṃ paravānavaiti mahānhi yatnastava devadārau /	BavAn-api-idam paravAn-avEti mahAn-hi yatnaH-tava devadArO /
   sthātuṃ niyokturyadi śakyamagre vināśya rakṣyaṃ svayamakṣatena //	sTAtum niyoktuH-yadi Sakyam-agre vinASya rakzyam svayam-akzatena //
   Ragh(K)_2.56 //	RaG(K)_2.56 //
   kimapyahiṃsyastava cenmato 'haṃ yaśaḥśarīre bhava me dayāluḥ /	kim-api-ahiMsyaH-tava ced-mataH aham yaSaH-SarIre Bava me dayAluH /
   ekāntavidhvaṃsiṣu madvidhānāṃ piṇḍeṣvanāsthā khalu bhautikeṣu //	ekAnta-viDvaMsizu madviDAnAm piNxezu-anAsTA Kalu BOtikezu //
   Ragh(K)_2.57 //	RaG(K)_2.57 //
   sambandhamābhāṣaṇapūrvamāhurjātaḥ sa nau saṅgatayorvanānte /	sambanDam-ABAzaNa-pUrvam-AhuH-jAtaH sa nO saFgatayoH-vanAnte /
   tadbhūtanāthānuga nārhasi tvaṃ sambandhino me praṇayaṃ vihantum //	tad-BUta-nATa-anuga na-arhasi tvam sambanDinaH me praNayam vihantum //
   Ragh(K)_2.58 //	RaG(K)_2.58 //
   tatheti gāmuktavate dilīpaḥ sadyaḥ pratistambhavimuktabāhuḥ /	taTA-iti gAmuktavate dilIpaH sadyas pratistamBa-vimukta-bAhuH /
   sa nyastaśastraṃ haraye svadehamupānayatpiṇḍamivāmiṣasya // Ragh(K)_2.59	sa nyasta-Sastram haraye sva-deham-upAnayat-piNxam-iva-Amizasya // RaG(K)_2.59
   tasminkṣaṇe pālayituḥ prajānāmutpaśyataḥ siṃhanipātamugram /	tasmin-kzaNe pAlayituH prajAnAm-utpaSyataH siMha-nipAtam-ugram /
   avāṅmukhasyopari puṣpavṛṣṭiḥ papāta vidyādharahastamuktā // Ragh(K)_2.60	avAFmuKasya-upari puzpa-vRzwiH papAta vidyADara-hasta-muktAH // RaG(K)_2.60
   uttiṣṭha vatsetyamṛtāyamānaṃ vaco niśamyotthitamutthitaḥ san /	uttizWa vatsa-iti-amRtAyamAnam vacaH niSamya-utTitam-utTitaH san /
   dadarśa rājā jananīmiva svāṃ gāmagrataḥ prasraviṇīṃ na siṃham //	dadarSa rAjA jananIm-iva svAm gAm-agratas prasraviNIm na siMham //
   Ragh(K)_2.61 //	RaG(K)_2.61 //
   taṃ vismitaṃ dhenuruvāca sādho māyāṃ mayodbhāvya parīkṣito 'si /	tam vismitam DenuH-uvAca sADo mAyAm mayA-udBAvya parIkzitaH asi /
   ṛṣiprabhāvānmayi nāntako 'pi prabhuḥ prahartuṃ kimutānyahiṃsrāḥ //	Rzi-praBAvAt-mayi na-antakaH api praBuH prahartum kim-utAnya-hiMsrAH //
   Ragh(K)_2.62 //	RaG(K)_2.62 //
   bhaktyā gurau mayyanukampayā ca prītāsmi te putra varaṃ vṛṇīṣva /	BaktyA gurO mayi-anukampayA ca prItA-asmi te putra varam vRNIzva /
   na kevalānāṃ payasāṃ prasūtimavaihi māṃ kāmadughāṃ prasannām //	na kevalAnAm payasAm prasUtim-avEhi mAm kAmaduGAm prasannAm //
   Ragh(K)_2.63 //	RaG(K)_2.63 //
   tataḥ samānīya sa mānitārthī hastau svahastārjitavīraśabdaḥ /	tatas samAnIya sa mAnita-arTI hastO sva-hasta-arjita-vIra-SabdaH /
   vaṃśasya kartāramanantakīrtiṃ sudakṣiṇāyāṃ tanayaṃ yayāce // Ragh(K)_2.64	vaMSasya kartAram-ananta-kIrtim sudakziNAyAm tanayam yayAce // RaG(K)_2.64
   santānakāmāya tatheti kāmaṃ rājñe pratiśrutya payasvinī sā /	santAna-kAmAya taTA-iti kAmam rAjQe pratiSrutya payasvinI sA /
   dugdhvā payaḥ pattrapuṭe madīyaṃ putropayuṅkṣveti tamādideśa //	dugDvA payaH pattra-puwe madIyam putra-upayuFkzva-iti tam-AdideSaH //
   Ragh(K)_2.65 //	RaG(K)_2.65 //
   vatsasya homārthavidheśca śeṣamṛṣeranujñāmadhigamya mātaḥ /	vatsasya homa-arTa-viDeH-ca Sezam-RzeH-anujQAm-aDigamya mAtar /
   ūdhasyamicchāmi tavopabhoktuṃ ṣaṣṭhāṃśamurvyā iva rakṣitāyāḥ //	UDasyam-icCAmi tava-upaBoktum zazWa-aMSam-urvyAH iva rakzitAyAH //
   Ragh(K)_2.66 //	RaG(K)_2.66 //
   itthaṃ kṣitīśena vasiṣṭhadhenurvijñāpitā prītatarā babhūva /	itTam kzitISena vasizWa-DenuH-vijQApitA prItatarA baBUva /
   tadanvitā haimavatācca kukṣeḥ pratyāyayāvāśramamaśramaiva // Ragh(K)_2.67	tad-anvitA hEmavatAt-ca kukzeH pratyAyayAvASramam-aSramA-eva // RaG(K)_2.67
   tasyāḥ prasannendumukhaḥ prasādaṃ gururnṛpāṇāṃ gurave nivedya /	tasyAH prasanna-indu-muKaH prasAdam guruH-nRpANAm gurave nivedya /
   mukhaprasādānumitaṃ priyāyai śaśaṃsa vācā punaruktayaiva // Ragh(K)_2.68	muKa-prasAda-anumitam priyAyE SaSaMsa vAcA punar-uktayA-eva // RaG(K)_2.68
   sa nandinīstanyamaninditātmā sadvatsalo vatsanipītaśeṣam /	sa nandinI-stanyam-anindita-AtmA sat-vatsalaH vatsa-nipIta-Sezam /
   papau vasiṣṭhena kṛtābhyanujñaḥ śuddhaṃ yaśo bhūya ivāvitṛptaḥ //	papO vasizWena kRta-aByanujQaH SudDam yaSaH BUyas iva-avitRptaH //
   Ragh(K)_2.69 //	RaG(K)_2.69 //
   prātaryathoktavratapāraṇānte prāsthānikaṃ svastyayanaṃ prayujya /	prAtar-yaTA-ukta-vrata-pAraNa-ante prAsTAnikam svastyayanam prayujya /
   tau dampatī svāṃ prati rājadhānīṃ prasthāpayāmāsa vaśī vasiṣṭhaḥ //	tO dampatI svAm prati rAjaDAnIm prasTApayAmAsa vaSI vasizWaH //
   Ragh(K)_2.70 //	RaG(K)_2.70 //
   pradakṣiṇīkṛtya hutaṃ hutāśamanantaraṃ bharturarundhatīṃ ca /	pradakziNIkRtya hutam hutASam-anantaram BartuH-arunDatIm ca /
   dhenuṃ savatsāṃ ca nṛpaḥ pratasthe sanmaṅgalodagratarānubhāvaḥ //	Denum sa-vatsAm ca nRpaH pratasTe sat-maFgala-uda-gratara-anuBAvaH //
   Ragh(K)_2.71 //	RaG(K)_2.71 //
   śrotrābhirāmadhvaninā rathena sa dharmapatnīsahitaḥ sahiṣṇuḥ /	Srotra-aBirAma-DvaninA raTena sa Darma-patnI-sahitaH sahizNuH /
   yayāvanudghātasukhena mārgaṃ sveneva pūrṇena manorathena // Ragh(K)_2.72	yayO=-anudGAta-suKena mArgam svena-iva pUrNena manoraTena // RaG(K)_2.72
   tamāhitotkaṇṭhamadarśanena prajāḥ prajārthavratakarṣitāṅgam /	tam-Ahita-utkaNWam-adarSanena prajAH prajA-arTa-vrata-karzita-aFgam /
   netraiḥ papustṛptimanāpnuvadbhirnavoditaṃ nāthamivauṣadhīnām //	netrEH papuH-tRptim-anApnuvadBiH-nava-uditam nATam-iva-ozaDInAm //
   Ragh(K)_2.73 //	RaG(K)_2.73 //
   purandaraśrīḥ puramutpatākaṃ praviśya paurairabhinandyamānaḥ /	purandara-SrIH puram-utpatAkam praviSya pOrEH-aBinandyamAnaH /
   bhuje bhujaṅgendrasamānasāre bhūyaḥ sa bhūmerdhuramāsasañja //	Buje BujaFga-indra-samAna-sAre BUyas sa BUmeH-Dura-mAsa-saQja //
   Ragh(K)_2.74 //	RaG(K)_2.74 //
   atha nayanasamutthaṃ jyotiratreriva dyauḥ surasaridiva tejo	aTa nayana-samutTam jyotiH-atreH-iva dyOH surasarit-iva tejaH-
   vahniniṣṭhyūtamaiśam /	vahni-nizWyUtam-ESam /
   narapatikulabhūtyai garbhamādhatta rājñī gurubhirabhiniviṣṭaṃ	narapati-kula-BUtyE garBam-ADatta rAjQI guruBiH-aBinivizwam
   lokapālānubhāvaiḥ // Ragh(K)_2.75 //	lokapAla-anuBAvEH // RaG(K)_2.75 //
   || iti raghuvaṃśe mahākāvye dvitīyaḥ sargaḥ ||	|| iti raGu-vaMSe mahAkAvye dvitIyaH sargaH ||
   athepsitaṃ bharturupasthitodayaṃ sakhījanodvīkṣaṇakaumudīmukham /	aTa-Ipsitam BartuH-upasTita-udayam saKI-jana-udvIkzaNa-kOmudI-muKam /
   nidānamikṣvākukulasya santateḥ sudakṣiṇā dauhadalakṣaṇaṃ dadhau //	nidAnam-ikzvAku-kulasya santateH su-dakziNA dOhada-lakzaNam daDO //
   Ragh(K)_3.1 //	RaG(K)_3.1 //
   mukhena sā ketakapattrapāṇḍunā kṛśāṅgayaṣṭiḥ parimeyabhūṣaṇā /	muKena sA ketaka-pattra-pANxunA kRSa-aFga-yazwiH parimeya-BUzaNA /
   sthitālpatārāṃ karuṇendumaṇḍalāṃ vibhātakalpāṃ rajanīṃ vyaḍambayat //	sTita-alpa-tArAm karuNa-indu-maNxalAm viBAta-kalpAm rajanIm vyaxambayat //
   Ragh(K)_3.2 //	RaG(K)_3.2 //
   tadānanaṃ sevitamṛttikālavaṃ nṛpaḥ samāghrāya na tṛptimāyayau /	tad-Ananam sevita-mRttikA-lavam nRpaH samAGrAya na tRptim-AyayO /
   karīva siktaṃ pṛṣataiḥ payomucāṃ śucivyapāye vanarājipalvalam //	karI-iva siktam pRzatEH payomucAm Suci-vyapAye vana-rAji-palvalam //
   Ragh(K)_3.3 //	RaG(K)_3.3 //
   divaṃ marutvāniva bhokṣyate mahīṃ digantaviśrāntaratho hi matsutaḥ /	divam marutvAn-iva Bokzyate mahIm diS-anta-viSrAnta-raTaH hi mad-sutaH /
   ato 'bhilāṣe prathamaṃ tathāvidhe mano babandhānyarasānvilaṅghya sā //	atas aBilAze praTamam taTAviDe manaH babanDa-ani-arasAn-vilaFGya sA //
   Ragh(K)_3.4 //	RaG(K)_3.4 //
   na me hriyā śaṃsati kiñcidīpsitaṃ spṛhāvatī vastuṣu keṣu māgadhī /	na me hriyA SaMsati kiQcid-Ipsitam spRhAvatI vastuzu kezu mAgaDI /
   iti sma pṛcchatyativelamādṛtaḥ priyāsakhīruttarakosaleśvaraḥ //	iti sma pRcCati-ati-velam-AdRtaH priyA-saKIH-uttara-kosaleSvaraH //
   Ragh(K)_3.5 //	RaG(K)_3.5 //
   upetya sā dohadaduḥkhaśīlatāṃ yadeva vavre tadapaśyadāhṛtam /	upetya sA dohada-duHKa-SIla-tAm yat-eva vavre tad-apaSyat-AhRtam /
   na hīṣṭamasyāstridive 'pi bhūpaterbabhūva duṣprāpamadhijyadhanvanaḥ //	na hi-izwam-asyAH-tridive api BUpateH-baBUva duzprApam-aDijya-DanvanaH //
   Ragh(K)_3.6 //	RaG(K)_3.6 //
   dineṣu gacchatsu madhūkapāṇḍuraṃ tadīyamāśyāmamukhaṃ stanadvayam /	dinezu gacCatsu maDUka-pANxuram tadIyam-ASyAma-muKam stana-dvayam /
   samudgayorvāraṇadantakośayorbabhāra kāntiṃ gavalāpidhānayoḥ // Ragh(K)_3.7	sa-mudgayoH-vAraNa-danta-koSayoH-baBAra kAntim gavala-apiDAnayoH // RaG(K)_3.7
   krameṇa nistīrya ca dohadavyathāmupoḍhagātropacayā rarāja sā /	krameNa nistIrya ca dohada-vyaTAm-upoXa-gAtra-upacayA rarAja sA /
   purāṇapattrāpagamādanantaraṃ lateva sannaddhamanojñapallavā // Ragh(K)_3.8	purANa-pattra-apagamAt-anantaram latA-iva sannadDa-manojQa-pallavAH // RaG(K)_3.8
   nidhānagarbhāmiva sāgarāmbarāṃ śamīmivābhyantaralīnapāvakām /	niDAna-garBAm-iva sAgara-ambarAm SamIm-iva-aByantara-lIna-pAvakAm /
   nadīmivāntaḥsalilāṃ sarasvatīṃ nṛpaḥ sagarbhāṃ mahiṣīmamanyata //	nadIm-iva-antar-salilAm sarasvatIm nRpaH sa-garBAm mahizIm-amanyatas //
   Ragh(K)_3.9 //	RaG(K)_3.9 //
   priyānurāgasya manaḥsamunnaterbhujārjitānāṃ ca digantasampadām /	priya-anurAgasya manaH-samunnateH-Buja-arjitAnAm ca diS-anta-sampadAm /
   yathākramaṃ puṃsavanādikāḥ kriyā dhṛteśca dhīraḥ sadṛśīrvyadhatta saḥ //	yaTAkramam puMsavana-AdikAH kriyA DRteH-ca DIraH sadRSIH-vyaDatta saH //
   Ragh(K)_3.10 //	RaG(K)_3.10 //
   surendramātrāśritagarbhagauravāt prayatnamuktāsanayā gṛhāgataḥ /	sura-indra-mAtra-ASrita-garBa-gOravAt prayatna-mukta-AsanayA gRha-AgataH /
   tayopacārāñjalikhinnahastayā nananda pāriplavanetrayā nṛpaḥ //	tayA-upacAra-aQjali-Kinna-hastayA nananda pAriplava-netrayA nRpaH //
   Ragh(K)_3.11 //	RaG(K)_3.11 //
   kumārabhṛtyaiḥ kuśalairadhiṣṭhite bhiṣagbhirāptairatha garbhaveśmani /	kumAra-BRtyEH kuSalEH-aDizWite BizagBiH-AptEH-aTa garBaveSmani /
   niratyayāya prasavāya tasthuṣī babhau samāsannaphalā kriyeva sā //	niratyayAya prasavAya tasTuzI baBO samAsanna-PalA kriyA-iva sA //
   Ragh(K)_3.12 //	RaG(K)_3.12 //
   grahaistataḥ pañcabhiruccasaṃśrayairasūryagaiḥ sūcitabhāgyasampadam /	grahEH-tatas paQcaBiH-ucca-saMSrayEH-asUrya-gEH sUcita-BAgya-sampadam /
   asūta putraṃ samaye śacīsamā trisādhanā śaktirivārthamakṣatam //	asUta putram samaye SacI-samA tri-sADanA SaktiH-iva-arTam-akzatam //
   Ragh(K)_3.13 //	RaG(K)_3.13 //
   diśaḥ prasedurmaruto vavuḥ śivāḥ pradakṣiṇārcirhutamagnirādade /	diSaH praseduH-marutaH vavuH SivAH pradakziNa-arciH-hutam-agniH-Adade /
   babhūva sarvaṃ śubhaśaṃsi tatkṣaṇaṃ bhavo hi lokābhyudayāya tādṛśām //	baBUva sarvam SuBa-SaMsi tad-kzaNam BavaH hi loka-aByudayAya tAdRSAm //
   Ragh(K)_3.14 //	RaG(K)_3.14 //
   ariṣṭaśayyāṃ parito visāriṇā sujanmanastasya nijena tejasā /	arizwa-SayyAm paritas visAriNA su-janmanaH-tasya nijena tejasA /
   niśīthadīpāḥ sahasā hatatviṣo babhūvurālekhyasamarpitā iva // Ragh(K)_3.15	niSITa-dIpAH sahasA hata-tvizaH baBUvuH-AleKya-samarpitAH iva // RaG(K)_3.15
   janāya śuddhāntacarāya śaṃsate kumārajanmāmṛtasammitākṣaram /	janAya SudDAnta-carAya SaMsate kumAra-janma-amRta-sammita-akzaram /
   adeyamāsīttrayameva bhūpateḥ śaśiprabhaṃ chattramubhe ca cāmare //	adeyam-AsIt-trayam-eva BUpateH SaSi-praBam Cattram-uBe ca cAmare //
   Ragh(K)_3.16 //	RaG(K)_3.16 //
   sa vīkṣya putrasya cirātpitā mukhaṃ nidhānakumbhasya yuveva durgataḥ /	sa vIkzya putrasya cirAt-pitA muKam niDAna-kumBasya yuvA-iva durgataH /
   mudā śarīre prababhūva nātmanaḥ payodhirindūdayamūrchito yathā //	mudA SarIre prabaBUva na-AtmanaH payoDiH-indu-udaya-mUrCitaH yaTA //
   Ragh(K)_3.17 //	RaG(K)_3.17 //
   sa jātakarmaṇyakhile tapasvinā tapovanādetya purodhasā kṛte /	sa jAtakarmaNi-aKile tapasvinA tapaH-vanAt-etya puroDasA kRte /
   dilīpasūnurmaṇirākarodgataḥ prayuktasaṃskāra ivādhikaṃ babhau //	dilIpa-sUnuH-maNiH-Akara-ut-gataH prayukta-saMskAraH iva-aDikam baBO //
   Ragh(K)_3.18 //	RaG(K)_3.18 //
   sukhaśravā maṅgalatūryaniḥsvanāḥ pramodanṛttaiḥ saha vārayoṣitām /	suKaSravAH maFgala-tUrya-niHsvanAH pramoda-nRttEH saha vAra-yozitAm /
   na kevalaṃ sadmani māgadhīpateḥ pathi vyajṛmbhanta divaukasāmapi //	na kevalam sadmani mAgaDI-pateH paTi vyajRmBanta divOkasAm-api //
   Ragh(K)_3.19 //	RaG(K)_3.19 //
   na saṃyatastasya babhūva rakṣiturvimocayedyaṃ sutajanmaharṣitaḥ /	na saMyataH-tasya baBUva rakzituH-vimocayet-yam suta-janma-harzitaH /
   ṛṇābhidhānātsvayameva kevalaṃ tadā pitṚṇāṃ mumuce sa bandhanāt //	RNa-aBiDAnAt-svayam-eva kevalam tadA pitṚNAm mumuce sa banDanAt //
   Ragh(K)_3.20 //	RaG(K)_3.20 //
   śrutasya yāyādayamantamarbhakastathā pareṣāṃ yudhi ceti pārthivaḥ /	Srutasya yAyAdayam-antam-arBakaH-taTA parezAm yuDi ca-iti pArTivaH /
   avekṣya dhātorgamanārthamarthaviccakāra nāmnā raghumātmasambhavam //	avekzya DAtoH-gamanA-arTam-arTa-vid-cakAra nAmnA raGum-Atma-samBavam //
   Ragh(K)_3.21 //	RaG(K)_3.21 //
   pituḥ prayatnātsa samagrasampadaḥ śubhaiḥ śarīrāvayavairdine dine /	pituH prayatnAt-sa samagra-sampadaH SuBEH SarIra-avayavEH-dine dine /
   pupoṣa vṛddhiṃ haridaśvadīdhiteranupraveśādiva bālacandramāḥ //	pupoza vRdDim harit-aSva-dIDiteH-anupraveSAt-iva bAla-candramAH //
   Ragh(K)_3.22 //	RaG(K)_3.22 //
   umāvṛṣāṅkau śarajanmanā yathā yathā jayantena śacīpurandarau /	umA-vRza-aFkO Sara-janmanA yaTA yaTA jayantena SacI-purandarO /
   tathā nṛpaḥ sā ca sutena māgadhī nanandatustatsadṛśena tatsamau //	taTA nRpaH sA ca sutena mAgaDI nanandatuH-tad-sadRSena tad-samO //
   Ragh(K)_3.23 //	RaG(K)_3.23 //
   rathāṅganāmnoriva bhāvabandhanaṃ babhūva yatprema parasparaṃ prati /	raTAFga-nAmnoH-iva BAva-banDanam baBUva yat-prema parasparam prati /
   vibhaktamapyekasute na tattayoḥ parasparasyopari paryahīyata //	viBaktam-api-eka-sute na tat-tayoH parasparasya-upari paryahIyate //
   Ragh(K)_3.24 //	RaG(K)_3.24 //
   yadāha dhātryā prathamoditaṃ vaco yayau tadīyāmavalambya cāṅgulim /	yat-Aha DAtryA praTama-uditam vacaH yayO tadIyAm-avalambya ca-aFgulim /
   abhūcca namraḥ praṇipātaśikṣayā piturmudaṃ tena tatāna so 'rbhakaḥ //	aBUt-ca namraH praNipAta-SikzayA pituH-mudam tena tatAna saH arBakaH //
   Ragh(K)_3.25 //	RaG(K)_3.25 //
   tamaṅkamāropya śarīrayogajaiḥ sukhairniṣiñcantamivāmṛtaṃ tvaci /	tam-aFkam-Aropya SarIra-yoga-jEH suKEH-niziQcantam-iva-amRtam tvaci /
   tribhāgasammīlitalocano nṛpaścirātsutasparśarasajñatāṃ yayau //	tri-BAga-sammIlita-locanaH nRpaH-cirAt-suta-sparSa-rasa-jQa-tAm yayO //
   Ragh(K)_3.26 //	RaG(K)_3.26 //
   amaṃsta cānena parārdhyajanmanā sthiterabhettā sthitimantamanvayam /	amaMsta ca-anena parArDya-janmanA sTiteH-aBettA sTitimantam-anvayam /
   svamūrtibhedena guṇāgryavṛttinā patiḥ prajānāmiva sargamātmanaḥ //	sva-mUrti-Bedena guNa-agrya-vRttinA patiH prajAnAm-iva sargam-AtmanaH //
   Ragh(K)_3.27 //	RaG(K)_3.27 //
   sa vṛttacūlaścalakākapakṣakairamātyaputraiḥ savayobhiranvitaḥ /	sa vRtta-cUlaH-cala-kAka-pakzakEH-amAtya-putrEH sa-vayoBiH-anvitaH /
   liperyathāvadgrahaṇena vāṅmayaṃ nadīmukheneva samudramāviśat //	lipeH-yaTAvat-grahaNena vAc-mayam nadI-muKena-iva samudram-AviSat //
   Ragh(K)_3.28 //	RaG(K)_3.28 //
   athopanītaṃ vidhivadvipaścito vininyurenaṃ guravo gurupriyam /	aTa-upanItam viDivat-vipaScitaH vininyuH-enam guravaH guru-priyam /
   avandhyayatnāśca babhūvuratra te kriyā hi vastūpahitā prasīdati //	avanDya-yatnAH-ca baBUvuH-atra te kriyA hi vastu-upahitA prasIdati //
   Ragh(K)_3.29 //	RaG(K)_3.29 //
   dhiyaḥ samagraiḥ sa guṇairudāradhīḥ kramāccatasraścaturarṇavopamāḥ /	DiyaH samagrEH sa guNEH-udAra-DIH kramAt-catasraH-catur-arNava-upamAH /
   tatāra vidyāḥ pavanātipātibhirdiśo haridbhirharitāmiveśvaraḥ //	tatAra vidyAH pavana-atipAtiBiH-diSaH haridBiH-haritAm-iva-ISvaraH //
   Ragh(K)_3.30 //	RaG(K)_3.30 //
   tvacaṃ sa medhyāṃ paridhāya rauravīmaśikṣatāstraṃ pitureva mantravat /	tvacam sa meDyAm pariDAya rOravIm-aSikzata-astram pituH-eva mantravat /
   prayogasaṃhārarahasyavittamo babhūva cāstreṣu yathā purandaraḥ //	prayoga-saMhAra-rahasya-vittamaH baBUva ca-astrezu yaTA purandaraH //
   Ragh(K)_3.31//	RaG(K)_3.31//
   mahokṣatāṃ vatsataraḥ spṛśanniva dvipendrabhāvaṃ kalabhaḥ śrayanniva /	mahA-ukzatAm vatsataraH spRSan=-iva dvipa-indra-BAvam kalaBaH Srayan=-iva /
   raghuḥ kramādyauvanabhinnaśaiśavaḥ pupoṣa gambhīramanoharaṃ vapuḥ //	raGuH kramAt-yOvana-Binna-SESavaH pupoza gamBIra-manoharam vapuH //
   Ragh(K)_3.32 //	RaG(K)_3.32 //
   athāsya godānavidheranantaraṃ vivāhadīkṣāṃ niravartayatprabhuḥ /	aTa-asya go-dAna-viDeH-anantaram vivAha-dIkzAm niravartayat-praBuH /
   narendrakanyāstamavāpya satpatiṃ tamopahaṃ dakṣasutā ivābabhuḥ //	narendra-kanyAH-tam-avApya sat-patim tama-upaham dakza-sutAH iva-AbaBuH //
   Ragh(K)_3.33 //	RaG(K)_3.33 //
   yuvā yugavyāyatabāhuraṃsalaḥ kavāṭavakṣāḥ pariṇaddhakandharaḥ /	yuvA yuga-vyAyata-bAhuH-aMsalaH kavAwa-vakzAH pariNadDa-kanDaraH /
   vapuṣprakarṣādajayadguruṃ raghustathāpi nīcairvinayādadṛśyata //	vapuzprakarzAt-ajayat-gurum raGuH-taTA-api nIcEH-vinayAt-adRSyate //
   Ragh(K)_3.34 //	RaG(K)_3.34 //
   atha prajānāṃ ciramātmanā dhṛtāṃ nitāntagurvīṃ laghayiṣyatā dhuram /	aTa prajAnAm ciram-AtmanA DRtAm nitAnta-gurvIm laGayizyatA Duram /
   vaśīti matvā maticakṣuṣā suto nṛpeṇa cakre yuvarājaśabdabhāk //	vaSI-iti matvA mati-cakzuzA sutaH nRpeNa cakre yuvarAja-Sabda-BAj //
   Ragh(K)_3.35 //	RaG(K)_3.35 //
   narendramūlāyatanādanantaraṃ tadāspadaṃ śrīryuvarājasaṃjñitam /	narendra-mUla-AyatanAt-anantaram tad-Aspadam SrIH-yuvarAja-saMjQitam /
   agacchadaṃśena guṇābhilāṣiṇī navāvatāraṃ kamalādivotpalam // Ragh(K)_3.36	agacCat-aMSena guNa-aBilAziNI nava-avatAram kamalAt-iva-utpalam // RaG(K)_3.36
   uṣarbudhaḥ sārathineva vāyunā ghanavyapāyena gabhastimāniva /	uzarbuDaH sAraTinA-iva vAyunA Gana-vyapAyena gaBastimAn-iva /
   babhūva tenātitarāṃ durutsahaḥ kaṭaprabhedena karīva pārthivaḥ //	baBUva tena-atitarAm durutsahaH kawa-praBedena karI-iva pArTivaH //
   Ragh(K)_3.37 //	RaG(K)_3.37 //
   niyujya taṃ medhyaturaṅgarakṣaṇe dhanurdharai rājasutairanudrutam /	niyujya tam meDya-turaFga-rakzaNe DanurDarEH rAja-sutEH-anudrutam /
   apūrṇamekena śatakratūpamaḥ śataṃ kratūnāmapavighnamāpa saḥ //	apUrNam-ekena Satakratu-upamaH Satam kratUnAm-apaviGnam-Apa saH //
   Ragh(K)_3.38 //	RaG(K)_3.38 //
   ataḥ paraṃ tena makhāya yajvanā turaṅgamutsṛṣṭamanargalaṃ punaḥ /	atas param tena maKAya yajvanA turaFgam-utsRzwam-anargalam punar /
   dhanurbhṛtāmagrata eva rakṣiṇāṃ jahāra śakraḥ kila gūḍhavigrahaḥ //	DanurBRtAm-agratas eva rakziNAm jahAra SakraH kila gUXa-vigrahaH //
   Ragh(K)_3.39 //	RaG(K)_3.39 //
   viṣādaluptapratipatti vismitaṃ kumārasainyaṃ sapadi sthitaṃ ca tat /	vizAda-lupta-pratipatti vismitam kumAra-sEnyam sapadi sTitam ca tat /
   vasiṣṭhadhenuśca yadṛcchayāgatā śrutaprabhāvā dadṛśe 'tha nandinī //	vasizWa-DenuH-ca yadRcCayA-AgatA Sruta-praBAvA dadRSe aTa nandinI //
   Ragh(K)_3.40 //	RaG(K)_3.40 //
   tadaṅganiḥṣyandalavena locane pramṛjya puṇyena puraskṛtaḥ satām /	tad-aFga-niHzyanda-lavena locane pramRjya puNyena puraskRtaH satAm /
   atīndriyeṣvapyupapannadarśano babhūva bhāveṣu dilīpanandanaḥ //	atIndriyezu-api-upapanna-darSanaH baBUva BAvezu dilIpa-nandanaH //
   Ragh(K)_3.41 //	RaG(K)_3.41 //
   sa pūrvataḥ parvatapakṣaśātanaṃ dadarśa devaṃ naradevasambhavaḥ /	sa pUrvatas parvata-pakza-SAtanam dadarSa devam naradeva-samBavaH /
   punaḥ punaḥ sūtaniṣiddhacāpalaṃ harantamaśvaṃ ratharaśmisaṃyutam //	punar punar sUta-nizidDa-cApalam harantam-aSvam raTa-raSmi-saMyutam //
   Ragh(K)_3.42 //	RaG(K)_3.42 //
   śataistamakṣṇāmanimeṣavṛttibhirhariṃ viditvā haribhiśca vājibhiḥ /	SatEH-tam-akzNAma-nimeza-vRttiBiH-harim viditvA hariBiH-ca vAjiBiH /
   avocadenaṃ gaganaspṛśā raghuḥ svareṇa dhīreṇa nivartayanniva //	avocat-enam gagana-spRSAH raGuH svareNa DIreNa nivartayan=-iva //
   Ragh(K)_3.43 //	RaG(K)_3.43 //
   makhāṃśabhājāṃ prathamo manīṣibhistvameva devendra yadā nigadyase /	maKa-aMSa-BAjAm praTamaH manIziBiH-tvam-eva deva-indra yadA nigadyase /
   ajasradīkṣāprayatasya madguroḥ kriyāvighātāya kathaṃ pravartase //	ajasra-dIkzA-prayatasya mad-guroH kriyA-viGAtAya kaTam pravartase //
   Ragh(K)_3.44 //	RaG(K)_3.44 //
   trilokanāthena satā makhadviṣastvayā niyāmyā nanu divyacakṣuṣā /	triloka-nATena satA maKa-dvizaH-tvayA niyAmyAH nanu divya-cakzuzA /
   sa cetsvayaṃ karmasu dharmacāriṇāṃ tvamantarāyībhavasi cyuto vidhiḥ //	sa ced-svayam karmasu Darma-cAriNAm tvam-antarAyI-Bavasi cyutaH viDiH //
   Ragh(K)_3.45 //	RaG(K)_3.45 //
   tadaṅgamagryaṃ maghavanmahākratoramuṃ turaṅgaṃ pratimoktumarhasi /	tad-aFgam-agryam maGavan-mahA-kratoH-amum turaFgam pratimoktum-arhasi /
   pathaḥ śucerdarśayitāra īśvarā malīmasāmādadate na paddhatim //	paTaH SuceH-darSayitAraH ISvarAH malIm-asAm-Adadate na padDatim //
   Ragh(K)_3.46 //	RaG(K)_3.46 //
   iti pragalbhaṃ raghuṇā samīritaṃ vaco niśamyādhipatirdivaukasām /	iti pragalBam raGuNA samIritam vacaH niSamya-aDipatiH-divOkasAm /
   nivartayāmāsa rathaṃ savismayaḥ pracakrame ca prativaktumuttaram //	nivartayAmAsa raTam sa-vismayaH pracakrame ca prativaktum-uttaram //
   Ragh(K)_3.47 //	RaG(K)_3.47 //
   yathāttha rājanyakumāra tattathā yaśastu rakṣyaṃ parito yaśodhanaiḥ /	yaTA-AtTa rAjan-yakumAra tat-taTA yaSaH-tu rakzyam paritas yaSaH-DanEH /
   jagatprakāśaṃ tadaśeṣamijyayā bhavadgururlaṅghayituṃ mamodyataḥ //	jagat-prakASam tat-aSezam-ijyayA Bavat-guruH-laFGayitum mama-udyataH //
   Ragh(K)_3.48 //	RaG(K)_3.48 //
   hariryathaikaḥ puruṣottamaḥ smṛto maheśvarastryambaka eva nāparaḥ /	hariH-yaTA-ekaH puruzottamaH smRtaH maheSvaraH-tryambakaH eva na-aparaH /
   tathā vidurmāṃ munayaḥ śatakratuṃ dvitīyagāmī na hi śabda eṣa naḥ //	taTA viduH-mAm munayaH Satakratum dvitIya-gAmI na hi SabdaH eza naH //
   Ragh(K)_3.49 //	RaG(K)_3.49 //
   ato 'yamaśvaḥ kapilānukāriṇā pitustvadīyasya mayāpahāritaḥ /	atas ayam-aSvaH kapila-anukAriNA pituH-tvadIyasya mayA-apahAritaH /
   alaṃ prayatnena tavātra mā nidhāḥ padaṃ padavyāṃ sagarasya santateḥ //	alam prayatnena tava-atra mA niDAH padam padavyAm sagarasya santateH //
   Ragh(K)_3.50 //	RaG(K)_3.50 //
   tataḥ prahasyāha punaḥ purandaraṃ vyapetabhīrbhūmipurandarātmajaḥ /	tatas prahasya-Aha punar purandaram vyapeta-BIH-BUmi-purandara-AtmajaH /
   gṛhāṇa śastraṃ yadi sarga eṣa te na khalvanirjitya raghuṃ kṛtī bhavān //	gRhANa Sastram yadi sargaH eza te na Kalu-a-nirjitya raGum kRtI BavAn //
   Ragh(K)_3.51 //	RaG(K)_3.51 //
   sa evamuktvā maghavantamunmukhaḥ kariṣyamāṇaḥ saśaraṃ śarāsanam /	saH evam-uktvA maGavantam-unmuKaH karizyamANaH sa-Saram SarAsanam /
   atiṣṭhadālīḍhaviśeṣaśobhinā vapuṣprakarṣeṇa viḍambiteśvaraḥ //	atizWat-AlIXa-viSeza-SoBinA vapuzprakarzeNa vixambiteSvaraH //
   Ragh(K)_3.52 //	RaG(K)_3.52 //
   raghoravaṣṭambhamayena pattriṇā hṛdi kṣato gotrabhidapyamarṣaṇaḥ /	raGoH-avazwamBa-mayena pattriNA hRdi kzataH gotra-Bid-api-amarzaNaH /
   navāmbudānīkamuhūrtalāñchane dhanuṣyamoghaṃ samadhatta mārgaṇam //	nava-ambuda-anIka-muhUrta-lAQCane Danuzi-amoGam samaDatta mArgaNam //
   Ragh(K)_3.53 //	RaG(K)_3.53 //
   narendrasūnoḥ sa bṛhadbhujāntaraṃ praviśya bhīmāsuraśoṇitocitaḥ /	narendra-sUnoH sa bRhat-Buja-antaram praviSya BIma-asura-SoNita-ucitaH /
   papāvanāsvāditapūrvamāśugaḥ kutūhaleneva manuṣyaśoṇitam // Ragh(K)_3.54 //	papAvana-AsvAdita-pUrvam-ASugaH kutUhalena-iva manuzya-SoNitam // RaG(K)_3.54 //
   hareḥ kumāro 'pi kumāravikramaḥ suradvipāsphālanakarkaśāṅgulau /	hareH kumAraH api kumAra-vikramaH sura-dvipa-AsPAlana-karkaSa-aFgulO /
   bhuje śacīpattraviśeṣakāṅkite svanāmacihnaṃ nicakhāna sāyakam //	Buje SacI-pattra-viSeza-ka-aFkite sva-nAma-cihnam nicaKAna sAyakam //
   Ragh(K)_3.55 //	RaG(K)_3.55 //
   jahāra cānyena mayūralāñchanaṃ śareṇa śakrasya mahāśanidhvajam /	jahAra ca-anyena mayUra-lAQCanam SareNa Sakrasya mahA-aSani-Dvajam /
   cukopa tasmai sa bhṛśaṃ suraśriyaḥ prasahya keśavyaparopaṇādiva //	cukopa tasmE sa BRSam sura-SriyaH prasahya keSavya-paropaNAt-iva //
   Ragh(K)_3.56 //	RaG(K)_3.56 //
   tayorupāntasthitasiddhasainikaṃ garutmadāśīviṣabhīmadarśanaiḥ /	tayoH-upAnta-sTita-sidDa-sEnikam garutmad-ASIviza-BIma-darSanEH /
   babhūva yuddhaṃ tumulaṃ jayaiṣiṇoradhomukhairūrdhvamukhaiśca pattribhiḥ //	baBUva yudDam tumulam jaya-eziNoH-aDomuKEH-UrDva-muKEH-ca pattriBiH //
   Ragh(K)_3.57 //	RaG(K)_3.57 //
   atiprabandhaprahitāstravṛṣṭibhistamāśrayaṃ duṣprasahasya tejasaḥ /	atiprabanDa-prahita-astra-vRzwiBiH-tam-ASrayam duzprasahasya tejasaH /
   śaśāka nirvāpayituṃ na vāsavaḥ svataścyutaṃ vahnimivādbhirambudaḥ //	SaSAka nirvApayitum na vAsavaH svatas-cyutam vahnim-iva-adBiH-ambudaH //
   Ragh(K)_3.58 //	RaG(K)_3.58 //
   tataḥ prakoṣṭhāddharicandanāṅkitāt pramathyamānārṇavadhīranādinīm /	tatas prakozWAt-hari-candana-aFkitAt pramaTyamAna-arNava-DIra-nAdinIm /
   raghuḥ śaśāṅkārdhamukhena pattriṇā śarāsanajyāmalunādbiḍaujasaḥ //	raGuH SaSAFka-arDa-muKena pattriNA SarAsana-jyA-malunAt-bixa-ojasaH //
   Ragh(K)_3.59 //	RaG(K)_3.59 //
   sa cāpamutsṛjya vivṛddhamatsaraḥ pravāsanāya prabalasya vidviṣaḥ /	sa cApam-utsRjya vivRdDa-matsaraH pravAsanAya prabalasya vidvizaH /
   mahīdhrapakṣavyaparopaṇoddhataṃ sphuratprabhāmaṇḍalamastramādade //	mahIDra-pakza-vyapara-upaNa-udDatam sPurat-praBA-maNxalam-astram-Adade //
   Ragh(K)_3.60 //	RaG(K)_3.60 //
   raghurbhṛśaṃ vakṣasi tena tāḍitaḥ papāta bhūmau saha sainikāsrubhiḥ /	raGuH-BRSam vakzasi tena tAxitaH papAta BUmO saha sEnika-asruBiH /
   nimeṣamātrādavadhūya ca vyathāṃ sahotthitaḥ sainikaharṣaniḥsvanaiḥ //	nimeza-mAtrAt-avaDUya ca vyaTAm saha-utTitaH sEnika-harza-niHsvanEH //
   Ragh(K)_3.61 //	RaG(K)_3.61 //
   tathāpi śastravyavahāraniṣṭhure vipakṣabhāve sthiramasya tasthuṣaḥ /	taTA-api Sastra-vyavahAra-nizWure vipakza-BAve sTiram-asya tasTuzaH /
   tutoṣa vīryātiśayena vṛtrahā padaṃ hi sarvatra guṇairvidhīyate //	tutoza vIrya-atiSayena vRtrahA padam hi sarvatra guNEH-viDIyate //
   Ragh(K)_3.62 //	RaG(K)_3.62 //
   asaṅgamadriṣvapi sāravattayā na me tvadanyena visoḍhamāyudham /	asaFgam-adrizu-api sAravat-tayA na me tvad-anyena visoXam-AyuDam /
   avaihi māṃ prītamṛte turaṅgamādvaraṃ vṛṇīṣveti tamāha vṛtrahā //	avEhi mAm prIta-m-Rte turaFgamAt-varam vRNIzva-iti tam-Aha vRtrahA //
   Ragh(K)_3.63 //	RaG(K)_3.63 //
   tato niṣaṅgādasamagramuddhṛtaṃ suvarṇapuṅkhadyutirañjitāṅgulim /	tatas nizaFgAt-asamagram-udDRtam suvarNa-puFKa-dyuti-raQjita-aFgulim /
   dilīpasūnuḥ pratisaṃharanniṣuṃ priyaṃ vadaḥ pratyavadatsureśvaram //	dilIpa-sUnuH pratisaMharan=-izum priyam vadaH pratyavadat-sureSvaram //
   Ragh(K)_3.64 //	RaG(K)_3.64 //
   amocyamaśvaṃ yadi manyate prabhustataḥ samāpte vidhineva karmaṇi /	amocyam-aSvam yadi manyate praBuH-tatas samApte viDinA-iva karmaNi /
   ajasradīkṣātanuradya me guruḥ kratoraśeṣeṇa phalena yujyatām //	ajasra-dIkzA-tanuH-adya me guruH kratoH-aSezeNa Palena yujyatAm //
   Ragh(K)_3.65 //	RaG(K)_3.65 //
   yathā ca vṛttāntamimaṃ sadogatastrilocanaikāṃśatayā durāsadaḥ /	yaTA ca vRttAntam-imam sadaH-gataH-trilocana-eka-aMSa-tayA durAsadaH /
   tavaiva sandeśaharādviśāṃpatiḥ śṛṇoti nākeśa tathā vidhīyatām //	tava-eva sandeSa-harAt-viSAMpatiH SRNoti na-AkeSa taTA viDIyatAm //
   Ragh(K)_3.66 //	RaG(K)_3.66 //
   tatheti kāmaṃ pratiśuśruvānraghoryathāgataṃ mātalisārathiryayau /	taTA-iti kAmam pratiSuSruvAn-raGoH-yaTAgatam mAtali-sAraTiH-yayO /
   nṛpasya nātipramanāḥ sadogṛhaṃ sudakṣiṇāsūnurapi nyavartata //	nRpasya na-ati-pramanAH sadaH-gRham sudakziNA-sUnuH-api nyavartate //
   Ragh(K)_3.67 //	RaG(K)_3.67 //
   tamabhyanandatprathamaprabodhitaḥ prajeśvaraḥ śāsanahāriṇā hareḥ /	tam-aByanandat-praTama-praboDitaH prajA-ISvaraH SAsana-hAriNA hareH /
   parāmṛśanharṣacalena pāṇinā tadīyamaṅgaṃ kuliśavraṇāṅkitam // Ragh(K)_3.68	parAmRSan-harza-calena pANinA tadIyam-aFgam kuliSa-vraNa-aFkitam // RaG(K)_3.68
   iti kṣitīśo navatiṃ navādhikāṃ mahākratūnāṃ mahanīyaśāsanaḥ /	iti kzitISaH navatim nava-aDikAm mahA-kratUnAm mahanIya-SAsanaH /
   samārurukṣurdivamāyuṣaḥ kṣaye tatāna sopānaparamparāmiva // Ragh(K)_3.69	samArurukzuH-divam-AyuzaH kzaye tatAna sopAna-paramparAm-iva // RaG(K)_3.69
   atha sa viṣayavyāvṛttātmā yathāvidhi sūnave nṛpatikakudaṃ dattvā yūne	aTa sa vizaya-vyAvRtta-AtmA yaTAviDi sUnave nRpati-kakudam dattvA yUne
   sitātapavāraṇam /	sita-Atapa-vAraNam /
   munivanatarucchāyāṃ devyā tayā saha śiśriye galitavayasāmikṣvākūṇāmidaṃ hi	muni-vana-taru=-CAyAm devyA tayA saha SiSriye galita-vayasAm-ikzvAkUNAm-idam hi
   kulavratam // Ragh(K)_3.70 //	kula-vratam // RaG(K)_3.70 //
   || iti raghuvaṃśe mahākāvye tṛtīyaḥ sargaḥ ||	|| iti raGu-vaMSe mahAkAvye tRtIyaH sargaH ||
   sa rājyaṃ guruṇā dattaṃ pratipadyādhikaṃ babhau /	sa rAjyam guruNA dattam pratipadya-aDikam baBO /
   dinānte nihitaṃ tejaḥ savitreva hutāśanaḥ // Ragh(K)_4.1 //	dina-ante nihitam tejaH savitreva hutASanaH // RaG(K)_4.1 //
   nyastaśastraṃ dilīpaṃ ca taṃ ca śuśruvuṣāṃ prabhum /	nyasta-Sastram dilIpam ca tam ca SuSruvuzAm praBum /
   rājñāmuddhṛtanārāce hṛdi śūlamivārpitam // Ragh(K)_4.2 //	rAjQAm-udDRta-nArAce hRdi SUlam-iva-arpitam // RaG(K)_4.2 //
   puruhūtadhvajasyeva tasyonnayanapaṅktayaḥ /	puruhUta-Dvajasya-iva tasya-unnayana-paFktayaH /
   navābhyutthānadarśinyo nananduḥ saprajāḥ prajāḥ // Ragh(K)_4.3 //	nava-aByutTAna-darSinyaH nananduH sa-prajAH prajAH // RaG(K)_4.3 //
   samameva samākrāntaṃ dvayaṃ dviradagāminā /	samam-eva samAkrAntam dvayam dvirada-gAminA /
   tena siṃhāsanaṃ pitryamakhilaṃ cārimaṇḍalam // Ragh(K)_4.4 //	tena siMhAsanam pitryam-aKilam cAri-maNxalam // RaG(K)_4.4 //
   chāyāmaṇḍalalakṣyeṇa tamadṛśyā kila svayam /	CAyA-maNxala-lakzyeNa tam-adRSyA kila svayam /
   padmā padmātapatreṇa bheje sāmrājyadīkṣitam // Ragh(K)_4.5 //	padmA padma-AtapatreNa Beje sAmrAjya-dIkzitam // RaG(K)_4.5 //
   parikalpitasānnidhyā kāle kāle ca vandiṣu /	parikalpita-sAnniDyA kAle kAle ca vandizu /
   stutyaṃ stutibhirarthyābhirupatasthe sarasvatī // Ragh(K)_4.6 //	stutyam stutiBiH-arTya-aBiH-upatasTe sarasvatI // RaG(K)_4.6 //
   manuprabhṛtibhirmānyairbhuktā yadyapi rājabhiḥ /	manu-praBRtiBiH-mAnyEH-BuktA yadi-api rAjaBiH /
   tathāpyananyapūrveva tasminnāsīdvasundharā // Ragh(K)_4.7 //	taTA-api-ananya-pUrvA-iva tasmin=-AsIt-vasunDarA // RaG(K)_4.7 //
   sa hi sarvasya lokasya yuktadaṇḍatayā manaḥ /	sa hi sarvasya lokasya yukta-daNxa-tayA manaH /
   ādade nātiśītoṣṇo nabhasvāniva dakṣiṇaḥ // Ragh(K)_4.8 //	Adade na-ati-SIta-uzNaH naBasvAn-iva dakziNaH // RaG(K)_4.8 //
   kāmaṃ kamalapattrāṇāṃ netre tasyānukāriṇī /	kAmam kamala-pattrANAm netre tasya-anukAriNI /
   cakṣuṣmattā tu śāstreṇa sūkṣmakāryārthadarśinā // Ragh(K)_4.9 //	cakzuzmat-tA tu SAstreNa sUkzma-kArya-arTa-darSinA // RaG(K)_4.9 //
   yathā prahlādanāccandraḥ pratāpāttapano yathā /	yaTA prahlAdanAt-candraH pratApAt-tapanaH yaTA /
   tathaiva so 'bhūdanvartho rājā prakṛtirañjanāt // Ragh(K)_4.10 //	taTA-eva saH aBUt-anvarTaH rAjA prakRti-raQjanAt // RaG(K)_4.10 //
   nayavidbhirnave rājñi sadasaccopadarśitam /	naya-vidBiH-nave rAjQi sat-asat-ca-upadarSitam /
   pūrva evābhavatpakṣastasminnābhavaduttaraḥ // Ragh(K)_4.11 //	pUrvaH eva-aBavat-pakzaH-tasmin-=-ABavat-uttaraH // RaG(K)_4.11 //
   mandotkaṇṭhāḥ kṛtāstena guṇādhikatayā gurau /	manda-utkaNWAH kRtAH-tena guNa-aDika-tayA gurO /
   phalena sahakārasya puṣpodgama iva prajāḥ // Ragh(K)_4.12 //	Palena sahakArasya puzpa-udgamaH iva prajAH // RaG(K)_4.12 //
   pañcānāmapi bhūtānāmutkarṣaṃ pupuṣurguṇāḥ /	paQcAnAm-api BUtAnAm-utkarzam pupuzuH-guNAH /
   nave tasminmahīpāle sarvaṃ navamivābhavat // Ragh(K)_4.13 //	nave tasmin-mahIpAle sarvam navam-iva-aBavat // RaG(K)_4.13 //
   labdhapraśamanasvasthamathainaṃ samupasthitā /	labDa-praSamana-svasTam-aTa-enam samupasTitA /
   pārthivaśrīrdvitīyeva śaratpaṅkajalakṣaṇā // Ragh(K)_4.14//	pArTiva-SrIH-dvitIyA-iva Sarad-paFkaja-lakzaNAH // RaG(K)_4.14//
   nirvṛṣṭalaghubhirmeghaiḥ savitustasya cobhayoḥ /	nirvRzwa-laGuBiH-meGEH savituH-tasya ca-uBayoH /
   vardhiṣṇavo diśāṃ bhāgāḥ pratāpāyeva recitāḥ // Ragh(K)_4.15 //	varDizNavaH diSAm BAgAH pratApAya-iva recitAH // RaG(K)_4.15 //
   adhijyamāyudhaṃ kartuṃ samayo 'yaṃ raghoriti /	aDijyam-AyuDam kartum samayaH ayam raGoH-iti /
   svaṃ dhanuḥ śaṅkiteneva saṃjahre śatamanyunā // Ragh(K)_4.16 //	svam DanuH SaFkitena-iva saMjahre Sata-manyunA // RaG(K)_4.16 //
   puṇḍarīkātapatrastaṃ vikasatkāśacāmaraḥ /	puNxarIka-Atapa-traH-tam vikasat-kASa-cAmaraH /
   ṛturviḍambayāmāsa na punaḥ prāpa tacchriyam // Ragh(K)_4.17 //	RtuH-vixambayAmAsa na punar prApa tat-Sriyam // RaG(K)_4.17 //
   prasādasumukhe tasmiṃścandre ca viṣadaprabhe /	prasAda-su-muKe tasmin=-candre ca vizada-praBe /
   tadā cakṣuṣmatāṃ prītirāsītsamarasā dvayoḥ // Ragh(K)_4.18 //	tadA cakzuzmatAm prItiH-AsIt-samarasA dvayoH // RaG(K)_4.18 //
   haṃsaśreṇiṣu tārāsu kumudvatsu ca vāriṣu /	haMsa-SreNizu tArAsu kumudvatsu ca vArizu /
   vibhūtayastadīyānāṃ paryastā yaśasāmiva // Ragh(K)_4.19 //	viBUtayaH-tadIyAnAm paryastAH yaSasAm-iva // RaG(K)_4.19 //
   ikṣucchāyāniṣādinyastasya gopturguṇodayam /	ikzu=-CAyA-nizAdi-nyaH-tasya goptuH-guNa-udayam /
   ākumārakathodghātaṃ śāligopyo jaguryaśaḥ // Ragh(K)_4.20 //	AkumAra-kaTA-udGAtam SAli-gopyaH jaguH-yaSaH // RaG(K)_4.20 //
   prasasādodayādambhaḥ kumbhayonermahaujasaḥ /	prasasAda-udayAt-amBaH kumBayoneH-mahA-ojasaH /
   raghostvabhibhavāśaṅki cukṣubhe dviṣatāṃ manaḥ // Ragh(K)_4.21 //	raGoH-tu-aBiBava-ASaFki cukzuBe dvizatAm manaH // RaG(K)_4.21 //
   madodagrāḥ kakudmantaḥ saritāṃ kūlamudrujāḥ /	mada-udagrAH kakudmantaH saritAm kUlam-udrujAH /
   līlākhelamanuprāpurmahokṣāstasya vikramam // Ragh(K)_4.22 //	lIlA-Kelam-anuprApuH-mahA-ukzAH-tasya vikramam // RaG(K)_4.22 //
   prasavaiḥ saptaparṇānāṃ madagandhibhirāhatāḥ /	prasavEH saptaparNAnAm mada-ganDiBiH-AhatAH /
   asūyayeva tannāgāḥ saptadhaiva prasusruvuḥ // Ragh(K)_4.23 //	asUyayA-iva tad-nAgAH saptaDA-eva prasusruvuH // RaG(K)_4.23 //
   saritaḥ kurvatī gādhāḥ pathaścāśyānakardamān /	saritaH kurvatI gADAH paTaH-ca-aSyAna-kardamAn /
   yātrāyai codayāmāsa taṃ śakteḥ prathamaṃ śarat // Ragh(K)_4.24 //	yAtrAyE codayAmAsa tam SakteH praTamam Sarad // RaG(K)_4.24 //
   tasmai samyagghuto vahnirvājinīrājanāvidhau /	tasmE samyak-hutaH vahniH-vAjinI-rAjanA-viDO /
   pradakṣiṇārcirvyājena hasteneva jayaṃ dadau // Ragh(K)_4.25 //	pradakziNa-arciH-vyAjena hastena-iva jayam dadO // RaG(K)_4.25 //
   sa guptamūlapratyantaḥ śuddhapārṣṇirayānvitaḥ /	sa gupta-mUla-pratyantaH SudDa-pArzNiH-aya-anvitaH /
   ṣaḍvidhaṃ balamādāya pratasthe digjigīṣayā // Ragh(K)_4.26 //	zaxviDam balam-AdAya pratasTe digjigIzayA // RaG(K)_4.26 //
   avākiranvayovṛddhāstaṃ lājaiḥ paurayoṣitaḥ /	avAkiH-anvayaH-vRdDAH-tam lAjEH pOra-yozitaH /
   pṛṣatairmandaroddhūtaiḥ kṣīrormaya ivācyutam // Ragh(K)_4.27 //	pRzatEH-mandara-udDUtEH kzIra-UrmayaH iva-acyutam // RaG(K)_4.27 //
   sa yayau prathamaṃ prācīṃ tulyaḥ prācīnabarhiṣā /	sa yayO praTamam prAcIm tulyaH prAcInabarhizA /
   ahitānaniloddhūtaistarjayanniva ketubhiḥ // Ragh(K)_4.28 //	ahita-an-anila-udDUtEH-tarjayan=-iva ketuBiH // RaG(K)_4.28 //
   rajobhiḥ syandanoddhūtairgajaiśca ghanasannibhaiḥ /	rajoBiH syandana-udDUtEH-gajEH-ca Gana-sanniBEH /
   bhuvastalamiva vyoma kurvanvyomeva bhūtalam // Ragh(K)_4.29 //	BuvaH-talam-iva vyoma kurvan-vyomA-iva BU-talam // RaG(K)_4.29 //
   pratāpo 'gre tataḥ śabdaḥ purogāstadanantaram /	pratApaH agre tatas SabdaH purogAH-tad-anantaram /
   yayau paścādgajānīkaṃ catuḥskandheva sā camūḥ // Ragh(K)_4.30 //	yayO paScAt-gaja-anIkam catur-skanDA-iva sA camUH // RaG(K)_4.30 //
   purogaiḥ kaluṣāstasya sahaprasthāyibhiḥ kṛśāḥ /	purogEH kaluzAH-tasya saha-prasTAyiBiH kRSAH /
   paścātprayāyibhiḥ paṅkaṃ cakrire mārganimnagāḥ // Ragh(K)_4.31 //	paScAt-prayAyiBiH paFkam cakrire mArga-nimnagAH // RaG(K)_4.31 //
   marupṛṣṭhānyudambhāṃsi nāvyāḥ supratarā nadīḥ /	maru-pRzWAni-udamBAMsi nAvyAH su-pratarAH nadIH /
   vipināni prakāśāni śaktimattvāccakāra saḥ // Ragh(K)_4.32 //	vipinAni prakASAni Saktimat-tvAt-cakAra saH // RaG(K)_4.32 //
   sa senāṃ mahatīṃ karṣanpūrvasāgaragāminīm /	sa senAm mahatIm karzan-pUrva-sAgara-gAminIm /
   babhau harajaṭābhraṣṭāṃ gaṅgāmiva bhagīrathaḥ // Ragh(K)_4.33 //	baBO hara-jawA-BrazwAm gaFgAm-iva BagIraTaH // RaG(K)_4.33 //
   tyājitaiḥ phalamutkhātairbhagnaiśca bahudhā nṛpaiḥ /	tyAjitEH Palam-utKAtEH-BagnEH-ca bahuDA nRpEH /
   tasyāsīdulbaṇo mārgaḥ pādapairiva dantinaḥ // Ragh(K)_4.34 //	tasya-AsIt-ulbaNaH mArgaH pAdapEH-iva dantinaH // RaG(K)_4.34 //
   paurastyānevamākrāmaṃstāṃstāñjanapadāñjitī /	pOrastyAn-evam-AkrAman=-tAn=-tAn-janapadAn-jitI /
   prāpa tālīvanaśyāmamupakaṇṭhaṃ mahodadheḥ // Ragh(K)_4.35 //	prApa tAlI-vana-SyAmam-upakaNWam mahA-udaDeH // RaG(K)_4.35 //
   anamrāṇāṃ samuddhartustasmātsindhurayādiva /	anamrANAm samudDartuH-tasmAt-sinDuH-ayAt-iva /
   ātmā saṃrakṣitaḥ suhmairvṛttimāśritya vaitasīm // Ragh(K)_4.36 //	AtmA saMrakzitaH suhmEH-vRttim-ASritya vEtasIm // RaG(K)_4.36 //
   vaṅgānutkhāya tarasā netā nausādhanoddhatān /	vaFga-anutKAya tarasA netA nOsADana-udDatAn /
   nicakhāna jayastambhāngaṅgāsrotontareṣu saḥ // Ragh(K)_4.37 //	nicaKAna jaya-stamBAn-gaFgA-srotaH-ntarezu saH // RaG(K)_4.37 //
   āpādapadmapraṇatāḥ kalamā iva te raghum /	ApAda-padma-praNatAH kalamAH iva te raGum /
   phalaiḥ saṃvardhayāmāsurutkhātapratiropitāḥ // Ragh(K)_4.38 //	PalEH saMvarDayAmAsuH-utKAta-pratiropitAH // RaG(K)_4.38 //
   sa tīrtvā kayimāṃ sainyairbaddhadviradasetubhiḥ /	sa tIrtvA kayimAm sEnyEH-badDa-dvirada-setuBiH /
   utkalādeśitapathaḥ kaliṅgābhimukho yayau // Ragh(K)_4.39 //	utkalA-deSita-paTaH kaliFga-aBimuKaH yayO // RaG(K)_4.39 //
   sa pratāpaṃ mahendrasya mūrdhni tīkṣṇaṃ nyaveśayat /	sa pratApam mahA-indrasya mUrDni tIkzNam nyaveSayat /
   aṅkuśaṃ dviradasyeva yantā gambhīravedinaḥ // Ragh(K)_4.40 //	aFkuSam dviradasya-iva yantA gamBIra-vedinaH // RaG(K)_4.40 //
   pratijagrāha kāliṅgastamastrairgajasādhanaḥ /	pratijagrAha kAliFgaH-tamastrEH-gaja-sADanaH /
   pakṣacchedodyataṃ śakraṃ śilāvarṣīva parvataḥ // Ragh(K)_4.41 //	pakza=-Ceda-udyatam Sakram SilA-varzI-iva parvataH // RaG(K)_4.41 //
   dviṣāṃ viṣahya kākutsthastatra nārācadurdinam /	dvizAm vizahya kAkutsTaH-tatra nArAca-durdinam /
   sanmaṅgalasnāta iva pratipede jayaśriyam // Ragh(K)_4.42 //	sat-maFgala-snAtaH iva pratipede jaya-Sriyam // RaG(K)_4.42 //
   vāyavyāstravinirdhūtātpakṣāviddhādivodadheḥ /	vAyavya-astra-vinirDUtAt-pakza-AvidDAdivodaDeH /
   gajānīkātsa kāliṅgaṃ tārkṣyaḥ sarpamivādade // Ragh(K)_4.43 //	gaja-anIkAt-sa kAliFgam tArkzyaH sarpam-iva-Adade // RaG(K)_4.43 //
   tāmbūlīnāṃ dalaistasya racitāpānabhūmayaḥ /	tAmbUlInAm dalEH-tasya racita-apAna-BUmayaH /
   nārikelāsavaṃ yodhāḥ śātravaṃ ca yaśaḥ papuḥ // Ragh(K)_4.44 //	nArikela-Asavam yoDAH SAtravam ca yaSaH papuH // RaG(K)_4.44 //
   gṛhītapratimuktasya sa dharmavijayī nṛpaḥ /	gRhIta-pratimuktasya sa Darma-vijayI nRpaH /
   hriyaṃ mahendranāthasya jahāra na tu medinīm // Ragh(K)_4.45 //	hriyam mahA-indra-nATasya jahAra na tu medinIm // RaG(K)_4.45 //
   tato velātaṭenaiva phalavatpūgamālinā /	tatas velA-tawena-eva Palavat-pUga-mAlinA /
   agastyacaritāmāśāmanāśāsyajayo yayau // Ragh(K)_4.46 //	agastya-caritAm-ASAm-a-nASAsya-jayaH yayO // RaG(K)_4.46 //
   sa sainyaparibhogena gajadānasugandhinā /	sa sEnya-pariBogena gaja-dAna-suganDinA /
   kāverīṃ saritāṃ patyuḥ śaṅkanīyāmivākarot // Ragh(K)_4.47 //	kAverIm saritAm patyuH SaFkanIyAm-iva-akarot // RaG(K)_4.47 //
   bhayotsṛṣṭavibhūṣāṇāṃ tena keralayoṣitām /	Baya-utsRzwa-viBUzANAm tena kerala-yozitAm /
   alakeṣu camūreṇuścūrṇapratinidhīkṛtaḥ // Ragh(K)_4.48 //	alakezu cam-UreNuH-cUrNa-pratiniDIkRtaH // RaG(K)_4.48 //
   balairadhyuṣitāstasya vijigīṣorgatādhvanaḥ /	balEH-aDyuzitAH-tasya vijigIzoH-gata-aDvanaH /
   hārītocchiṣṭamaricā malayādrerupatyakāḥ // Ragh(K)_4.49 //	hArIta-ucCizwa-maricAH malayAdreH-upatyakAH // RaG(K)_4.49 //
   ājāneyakhurakṣuṇṇapakvailākṣetrasambhavam /	AjAneya-Kura-kzuNNa-pakva-elA-kzetra-samBavam /
   vyānaśe sapadi vyoma kīṭakośābilaṃ rajaḥ // Ragh(K)_4.50 //	vyAnaSe sapadi vyoma kIwa-koSa-abilam rajaH // RaG(K)_4.50 //
   bhogiveṣṭanamārgeṣu candanānāṃ samarpitam /	Bogi-vezwana-mArgezu candanAnAm samarpitam /
   nāsraṃsatkariṇāṃ graivaṃ tripadīchedināmapi // Ragh(K)_4.51 //	na-asraMsat-kariNAm grEvam tripadI-CedinAm-api // RaG(K)_4.51 //
   diśi mandāyate tejo dakṣiṇasyāṃ raverapi /	diSi mandAyate tejaH dakziNasyAm raveH-api /
   tasyāmeva raghoḥ pāṇḍyāḥ pratāpaṃ na viṣehire // Ragh(K)_4.52 //	tasyAm-eva raGoH pANxyAH pratApam na vizehire // RaG(K)_4.52 //
   tāmraparṇīsametasya muktāsāraṃ mahodadheḥ /	tAmraparNI-sametasya muktA-sAram mahA-udaDeH /
   te nipatya dadustasmai yaśaḥ svamiva sañcitam // Ragh(K)_4.53 //	te nipatya daduH-tasmE yaSaH svam-iva saQcitam // RaG(K)_4.53 //
   sa nirviśya yathākāmaṃ taṭasvādhīnacandanau /	sa nirviSya yaTAkAmam tawasva-aDIna-candanO /
   stanāviva diśastasyāḥ śailau malayadurdurau // Ragh(K)_4.54 //	stanO=-iva diSaH-tasyAH SElO malaya-durdurO // RaG(K)_4.54 //
   asahyavikramaḥ sahyaṃ dūramuktamudanvatā /	asahya-vikramaH sahyam dUra-muktam-udanvatA /
   nitambamiva medinyāḥ srastāṃśukamalaṅghayat // Ragh(K)_4.55 //	nitambam-iva medinyAH srasta-aMSukam-alaFGayat // RaG(K)_4.55 //
   tasyānīkairvisarpadbhiraparāntajayodyataiḥ /	tasya-anIkEH-visarpadBiH-aparAnta-jaya-udyatEH /
   rāmeṣūtsārito 'pyāsītsahyalagna ivārṇavaḥ // Ragh(K)_4.56 //	rAmezu-utsAritaH api-AsIt-sahya-lagnaH iva-arNavaH // RaG(K)_4.56 //
   puro yanmārutoddhūtamagamatkaitakaṃ rajaḥ /	puras yat-mAruta-udDUtam-agamat-kEtakam rajaH /
   tadyodhavāravāṇānāmayatnapaṭavāsatām // Ragh(K)_4.57 //	tad-yoDa-vAravANAnAm-ayatna-pawa-vAsa-tAm // RaG(K)_4.57 //
   abhyabhūyata vāhānāṃ rathānāṃ cāsya śiñjitaiḥ /	aByaBUyata vAhAnAm raTAnAm ca-asya SiQjitEH /
   marmaraḥ pavanoddhūtarājatālīvanadhvaniḥ // Ragh(K)_4.58 //	marmaraH pavana-udDUta-rAja-tAlI-vana-DvaniH // RaG(K)_4.58 //
   kharjūrīskandhanaddhānāṃ madodgārasugandhiṣu /	KarjUrI-skanDa-nadDAnAm mada-udgAra-suganDizu /
   kaṭeṣu kariṇāṃ petuḥ punnāgebhyaḥ śilīmukhāḥ // Ragh(K)_4.59 //	kawezu kariNAm petuH punnAgeByaH SilImuKAH // RaG(K)_4.59 //
   avakāśaṃ kilodanvānrāmāyābhyarthito dadau /	avakASam kila-udanvAn-rAmAya-aByarTitaH dadO /
   aparāntamahīpālavyājena raghave karam // Ragh(K)_4.60 //	apara-anta-mahIpAla-vyAjena raGave karam // RaG(K)_4.60 //
   mahebharadanotkīrṇavyaktavikramalakṣaṇam /	maheBa-radana-utkIrNa-vyakta-vikrama-lakzaNam /
   trikūṭameva tatroccairjayastambhaṃ cakāra saḥ // Ragh(K)_4.61 //	trikUwam-eva tatra-uccEs-jaya-stamBam cakAra saH // RaG(K)_4.61 //
   pārasīkāṃstato jetuṃ pratasthe sthalavartmanā /	pArasIkAn=-tatas jetum pratasTe sTala-vartmanA /
   indriyākhyāniva ripūṃstattvajñānena saṃyamī // Ragh(K)_4.62 //	indriya-AKyAn-iva ripUn=-tattva-jQAnena saMyamI // RaG(K)_4.62 //
   yavanīmukhapadmānāṃ sehe madhumadaṃ na saḥ /	yavanI-muKa-padmAnAm sehe maDu-madam na saH /
   bālātapamivābjānāmakālajaladodayaḥ // Ragh(K)_4.63 //	bAla-Atapam-iva-abjAnAm-akAla-jalada-udayaH // RaG(K)_4.63 //
   saṅgrāmastumulastasya pārasīkāśvasādhanaiḥ /	saFgrAmaH-tumulaH-tasya pArasIka-aSva-sADanEH /
   śārṅgakūjitavijñeyapratiyodho rajasyabhūt // Ragh(K)_4.64 //	SArFga-kUjita-vijQeya-pratiyoDaH rajasi-aBUt // RaG(K)_4.64 //
   bhallāpavarjitaisteṣāṃ śirobhiḥ śmaśrulairmahīm /	BallApa-varjitEH-tezAm SiroBiH SmaSrulEH-mahIm /
   tastāra saraghāvyāptaiḥ sa kṣaudrapaṭalairiva // Ragh(K)_4.65 //	tastAra saraGa-avyAptEH sa kzOdra-pawalEH-iva // RaG(K)_4.65 //
   apanītaśirastrāṇāḥ śeṣāstaṃ śaraṇaṃ yayuḥ /	apanIta-SirastrANAH SezAH-tam SaraNam yayuH /
   praṇipātapratīkāraḥ saṃrambho hi mahātmanām // Ragh(K)_4.66 //	praNipAta-pratIkAraH saMramBaH hi mahAtmanAm // RaG(K)_4.66 //
   vinayante sma tadyodhā madhubhirvijayaśramam /	vinayante sma tad-yoDAH maDuBiH-vijaya-Sramam /
   āstīrṇājinaratnāsu drākṣāvalayabhūmiṣu // Ragh(K)_4.67 //	AstIrNa-ajina-ratnAsu drAkzA-valaya-BUmizu // RaG(K)_4.67 //
   tataḥ pratasthe kauberīṃ bhāsvāniva raghurdiśam /	tatas pratasTe kOberIm BAsvAn-iva raGuH-diSam /
   śarairusrairivodīcyānuddhariṣyanrasāniva // Ragh(K)_4.68 //	SarEH-usrEH-iva-udIcyAn-udDarizyan-rasAn-iva // RaG(K)_4.68 //
   jitānajayyastāneva kṛtvā rathapuraḥsarān /	jitAn-ajayyaH-tAn-eva kRtvA raTa-puraHsarAn /
   mahārṇavamivaurvāgniḥ praviveśottarāpatham // Ragh(K)_4.69 //	mahA-arNavam-iva-OrvA-agniH praviveSa-uttarApaTam // RaG(K)_4.69 //
   vinītādhvaśramāstasya vaṅkṣutīraviveṣṭanaiḥ /	vinIta-aDva-SramAH-tasya vaFkzu-tIra-vivezwanEH /
   dudhuvurvājinaḥ skandhāṃllagnakuṅkumakesarān // Ragh(K)_4.70 //	duDuvurvAjinaH skanDAn=-lagna-kuFkuma-kesarAn // RaG(K)_4.70 //
   tatra hūnāvarodhānāṃ bhartṛṣu vyaktavikramam /	tatra hUna-avaroDAnAm BartRzu vyakta-vikramam /
   kapolapāṭanādeśi babhūva raghuceṣṭitam // Ragh(K)_4.71 //	kapola-pAwana-AdeSi baBUva raGu-cezwitam // RaG(K)_4.71 //
   kāmbojāḥ samare vīryaṃ tasya soḍhumanīśvarāḥ /	kAmbojAH samare vIryam tasya soXum-anISvarAH /
   gajālānaparikliṣṭairakṣoṭaiḥ sārdhamānatāḥ // Ragh(K)_4.72 //	gaja-AlAna-pariklizwEH-akzowEH sArDam-AnatAH // RaG(K)_4.72 //
   teṣāṃ sadaśvabhūyiṣṭhāstuṅgā draviṇarāśayaḥ /	tezAm sat-aSva-BUyizWAH-tuFgAH draviNa-rASayaH /
   viviśustaṃ viśāṃ nāthamudanvantamivāpagāḥ // Ragh(K)_4.73 //	viviSuH-tam viSAm nATam-udanvantam-iva-ApagAH // RaG(K)_4.73 //
   tato gaurīguruṃ śailamāruroha sasādhanaḥ /	tatas gOrI-gurum SElam-Aruroha sa-sADanaH /
   vardhayanniva tatkūṭānuddhatairdhātureṇubhiḥ // Ragh(K)_4.74 //	varDayan=-iva tad-kUwAn-udDatEH-DAtureNuBiH // RaG(K)_4.74 //
   praśaṃsaṃstulyasattvānāṃ sainyaghoṣe 'pyasambhramam /	praSaMsan=-tulya-sattvAnAm sEnya-Goze api-asamBramam /
   guhāgatānāṃ siṃhānāṃ parivṛttyāvalokitam // Ragh(K)_4.75 //	guhA-gatAnAm siMhAnAm parivRttyA-avalokitam // RaG(K)_4.75 //
   bhūrjeṣu marmarībhūtāḥ kīcakadhvanihetavaḥ /	BUrjezu marmarIBUtAH kIcaka-Dvani-hetavaH /
   gaṅgāśīkariṇo mārge marutastaṃ siṣevire // Ragh(K)_4.76 //	gaFgA-SIkariNaH mArge marutaH-tam sizevire // RaG(K)_4.76 //
   viśaśramurnamerūṇāṃ chāyāsvadhyāsya sainikāḥ /	viSaSramuH-namerUNAm CAyAsu-aDyAsya sEnikAH /
   dṛṣado vāsitotsaṅgā niṣaṇṇamṛganābhibhiḥ // Ragh(K)_4.77 //	dRzadaH vAsitA-utsaFgAH nizaNNa-mRganABiBiH // RaG(K)_4.77 //
   saralāsaktamātaṅgagraiveyopacitatviṣaḥ /	sarala-Asakta-mAtaFga-grEveya-upacita-tvizaH /
   āsannoṣadhayo neturnaktamasnehadīpikāḥ // Ragh(K)_4.78 //	Asanna-UzaDayaH netuH-naktam-asneha-dIpikAH // RaG(K)_4.78 //
   tasyāvāseṣu dānārdrairgaṇḍabhittivighaṭṭanaiḥ /	tasya-AvAsezu dAna-ArdrEH-gaNxa-Bitti-viGawwanEH /
   gajavarṣma kirātebhyaḥ śaśaṃsurdevadāravaḥ // Ragh(K)_4.79 //	gaja-varzma kirAteByaH SaSaMsuH-devadAravaH // RaG(K)_4.79 //
   vimardaḥ saha taistatra pārvatīyairabhūdraghoḥ /	vimardaH saha tEH-tatra pArvatIyEH-aBUt-raGoH /
   nārācakṣepaṇīyāśmaniṣpeṣotpatitānalaḥ // Ragh(K)_4.80 //	nArAca-kzepaNIya-aSma-nizpeza-utpatita-analaH // RaG(K)_4.80 //
   śarairutsavasaṅketānsa kṛtvā karadānkṛtī /	SarEH-utsava-saFketAn-sa kRtvA kara-dAn-kRtI /
   jayodāharaṇaṃ bāhvorgāpayāmāsa kinnarān // Ragh(K)_4.81 //	jaya-udAharaNam bAhvoH-gApayAmAsa kinnarAn // RaG(K)_4.81 //
   parasparasya vijñātasteṣūpāyanapāṇiṣu /	parasparasya vijQAtaH-tezu-upAyana-pANizu /
   rājñā himavataḥ sāro rājñaḥ sāro himādriṇā // Ragh(K)_4.82 //	rAjQA himavataH sAraH rAjQaH sAraH himAdriNA // RaG(K)_4.82 //
   tatrākṣobhyaṃ yaśorāśiṃ niveśyāvaruroha saḥ /	tatra-akzoByam yaSaH-rASim niveSya-avaruroha saH /
   paulastyatulitasyādrerādadāna iva hriyam // Ragh(K)_4.83 //	pOlastya-tulitasya-adreH-AdadAnaH iva hriyam // RaG(K)_4.83 //
   cakampe tīrṇalauhitye tasminprāgjyotiṣeśvaraḥ /	cakampe tIrNa-lOhitye tasmin-prAgjyotiza-ISvaraH /
   tadgajālānatāṃ prāptaiḥ saha kālāgurudrumaiḥ // Ragh(K)_4.84 //	tad-gajAlAnatAm prAptEH saha kAlAguru-drumEH // RaG(K)_4.84 //
   na prasehe sa ruddhārkamanabhramayadurdinam /	na prasehe sa rudDa-arkam-anaBra-maya-durdinam /
   rathavaṃśarajo 'pyasya kuta eva patākinīm // Ragh(K)_4.85 //	raTa-vaMSa-rajaH api-asya kutas eva patAkinIm // RaG(K)_4.85 //
   tamīśaḥ kāmarūpāṇāmatyākhaṇḍalavikramam /	tam-ISaH kAmarUpANAm-atyAKaNxala-vikramam /
   bheje bhinnakaṭairnāgairanyānuparurodha yaiḥ // Ragh(K)_4.86 //	Beje Binna-kawEH-nAgEH-anyA-anuparuroDa yEH // RaG(K)_4.86 //
   kāmarūpeśvarastasya hemapīṭhādhidevatām /	kAmarUpa-ISvaraH-tasya hema-pIWa-aDidevatAm /
   ratnapuṣpopahāreṇa cchāyāmānarca pādayoḥ // Ragh(K)_4.87 //	ratna-puzpa-upahAreNa cCAyAm-Anarca pAdayoH // RaG(K)_4.87 //
   iti jitvā diśo jiṣṇurnyavartata rathoddhatam /	iti jitvA diSaH jizNuH-nyavartata raTa-udDatam /
   rajo viśramayanrājñāṃ chattraśūnyeṣu mauliṣu // Ragh(K)_4.88 //	rajaH viSramayan-rAjQAm Cattra-SUnyezu mOlizu // RaG(K)_4.88 //
   sa viśvajitamājahre kratuṃ sarvasvadakṣiṇam /	sa viSvajitam-Ajahre kratum sarva-sva-dakziNam /
   ādānaṃ hi visargāya satāṃ vārimucāmiva // Ragh(K)_4.89 //	AdAnam hi visargAya satAm vA-arimucAm-iva // RaG(K)_4.89 //
   sattrānte sacivasakhaḥ puraskriyābhirgurvībhiḥ śamitaparājayavyalīkān /	sattra-ante saciva-saKaH puraskriyABiH-gurvIBiH Samita-parAjaya-vyalIkAn /
   kākutsthaściravirahotsukāvarodhān rājanyānsvapuranivṛttaye 'numene //	kAkutsTaH-cira-viraha-utsukA-avaroDAn rAjanyAn-sva-pura-nivRttaye anumene //
   Ragh(K)_4.90 //	RaG(K)_4.90 //
   te rekhādhvajakalaśātapatracihnaṃ samrājaścaraṇayugaṃ prasādalabhyam /	te reKA-aDva-ja-kala-SAta-patra-cihnam samrAjaH-caraNa-yugam prasAda-laByam /
   prasthānapraṇatibhiraṅgulīṣu cakrurmaulisrakcyutamakarandareṇugauram //	prasTAna-praNatiBiH-aFgulIzu cakruH-mOli-sraj-cyutamakaranda-reNu-gOram //
   Ragh(K)_4.91 //	RaG(K)_4.91 //
   || iti raghuvaṃśe mahākāvye caturthaḥ sargaḥ ||	|| iti raGu-vaMSe mahAkAvye caturTaH sargaH ||
   tamadhvare viśvajiti kṣitīśaṃ niḥśeṣaviśrāṇitakośajātam /	tam-aDvare viSvajiti kzitISam niHSeza-viSrANita-koSa-jAtam /
   upāttavidyo gurudakṣiṇārthī kautsaḥ prapede varatantuśiṣyaḥ // Ragh(K)_5.1	upAtta-vidyaH guru-dakziNA-arTI kOtsaH prapede vara-tantu-SizyaH // RaG(K)_5.1
   sa mṛṇmaye vītahiraṇmayatvātpātre nidhāyārghyamanarghaśīlaḥ /	sa mRNmaye vIta-hiraNmaya-tvAt-pAtre niDAya-arGyam-anarGa-SIlaH /
   śrutaprakāśaṃ yaśasā prakāśaḥ pratyujjagāmātithimātitheyaḥ // Ragh(K)_5.2	Sruta-prakASam yaSasA prakASaH pratyujjagAma-atiTim-AtiTeyaH // RaG(K)_5.2
   tamarcayitvā vidhivadvidhijñastapodhanaṃ mānadhanāgrayāyī /	tam-arcayitvA viDivat-viDi-jQaH-tapoDanam mAna-Dana-agra-yAyI /
   kṛtāñjaliḥ kṛtyavicāradakṣo viśāmpatirviṣṭarabhājamāha // Ragh(K)_5.3 //	kRtAQjaliH kRtya-vicAra-dakzaH viSAmpatiH-vizwara-BAjam-Aha // RaG(K)_5.3 //
   apyagraṇīrmantrakṛtāmṛṣīṇāṃ kuśāgrabuddhe kuśalī guruste /	api-agraNIH-mantra-kRtAm-RzINAm kuSa-agra-budDe kuSalI guruH-te /
   yatastvayā jñānamaśeṣamāptaṃ caitanyamugrādiva dīkṣitena // Ragh(K)_5.4 //	yatas-tvayA jQAnam-aSezam-Aptam cEtanyam-ugrAt-iva dIkzitena // RaG(K)_5.4 //
   kāyena vācā manasā ca taptaṃ yadvajriṇo dhairyaviparyayāya /	kAyena vAcA manasA ca taptam yat-vajriNaH DErya-viparyayAya /
   āpādyate na vyayamantarāyaiḥ kaccinmaharṣestrividhaṃ tapastat //	ApAdyate na vyayam-antarAyEH kaccit-mahA-RzeH-triviDam tapaH-tat //
   Ragh(K)_5.5 //	RaG(K)_5.5 //
   ādhārabandhapramukhaiḥ prayatnaiḥ saṃvardhitānāṃ sutanirviśeṣam /	ADAra-banDa-pramuKEH prayatnEH saMvarDitAnAm suta-nirviSezam /
   kaccinna vāyvādirupaplavo vaḥ śramacchidāmāśramapādapānām // Ragh(K)_5.6	kaccit-na vAyu-AdiH-upaplavaH vaH Srama=-CidAm-ASrama-pAdapAnAm // RaG(K)_5.6
   kriyānimitteṣvapi vatsalatvādabhagnakāmā munibhiḥ kuśeṣu /	kriyA-nimittezu-api vatsala-tvAt-aBagna-kAmAH muniBiH kuSezu /
   tadaṅkaśayyācyutanābhinālā kaccinmṛgīṇāmanaghā prasūtiḥ // Ragh(K)_5.7 //	tad-aFka-SayyA-acyutana-aBinAlA kaccit-mRgINAm-anaGA prasUtiH // RaG(K)_5.7 //
   nirvartyate yairniyamābhiṣeko yato nivāpāñjalayaḥ pitṚṇām /	nirvartyate yEH-niyama-aBizekaH yatas nivApa-aQjalayaH pitṚNAm /
   tānyuñchaṣaṣṭhāṅkitasaikatāni śivāni vastīrthajalāni kaccit // Ragh(K)_5.8	tAni-uQCa-zazWa-aFkita-sEkatAni SivAni vaH-tIrTa-jalAni kaccit // RaG(K)_5.8
   nīvārapākādi kaḍaṅgarīyairāmṛṣyate jānapadairna kaccit /	nIvAra-pAka-Adi kaxaFgarIyEH-AmRzyate jAnapadEH-na kaccit /
   kālopapannātithibhāgadheyaṃ vanyaṃ śarīrasthitisādhanaṃ vaḥ // Ragh(K)_5.9	kAla-upapanna-atiTi-BAgaDeyam vanyam SarIra-sTiti-sADanam vaH // RaG(K)_5.9
   api prasannena maharṣiṇā tvaṃ samyagvinīyānumato gṛhāya /	api prasannena mahA-RziNA tvam samyak-vinIya-anumataH gRhAya /
   kālo hyayaṃ saṅkramituṃ dvitīyaṃ sarvopakārakṣamamāśramaṃ te //	kAlaH hi-ayam saFkramitum dvitIyam sarva-upakAra-kzamam-ASramam te //
   Ragh(K)_5.10 //	RaG(K)_5.10 //
   tavārhato nābhigamena tṛptaṃ mano niyogakriyayotsukaṃ me /	tava-arhataH na-aBigamena tRptam manaH niyoga-kriyayA-utsukam me /
   apyājñayā śāsiturātmanā vā prāpto 'si sambhāvayituṃ vanānmām //	api-AjQayA SAsituH-AtmanA vA prAptaH asi samBAvayitum vanAn-mAm //
   Ragh(K)_5.11 //	RaG(K)_5.11 //
   ityarghyapātrānumitavyayasya raghorudārāmapi gāṃ niśamya /	iti-arGya-pAtra-anumita-vyayasya raGoH-udArAm-api gAm niSamya /
   svārthopapattiṃ prati durbalāśaḥ pratyāha kautsastamapetakutsam //	sva-arTa-upapattim prati durbala-ASaH pratyAha kOtsastam-apeta-kutsam //
   Ragh(K)_5.12 //	RaG(K)_5.12 //
   sarvatra no vārttamavaihi rājannāthe kutastvayyaśubhaṃ prajānām /	sarvatra naH vArttam-avEhi rAjannATe kutas-tvayi-aSuBam prajAnAm /
   sūrye tapatyāvaraṇāya dṛṣṭeḥ kalpeta lokasya kathaṃ tamisrā //	sUrye tapati-AvaraNAya dRzweH kalpeta lokasya kaTam tamisrAH //
   Ragh(K)_5.13 //	RaG(K)_5.13 //
   bhaktiḥ pratīkṣyeṣu kulocitā te pūrvānmahābhāgatayātiśeṣe /	BaktiH pratIkzyezu kula-ucitA te pUrvAn-mahABAga-tayA-atiSeze /
   vyapetakālastvahamabhyupetastvāmarthibhāvāditi me viṣādaḥ // Ragh(K)_5.14	vyapeta-kAlaH-tu-aham-aByupetaH-tvAm-arTi-BAvAt-iti me vizAdaH // RaG(K)_5.14
   śarīramātreṇa narendra tiṣṭhannābhāsi tīrthapratipāditarddhiḥ /	SarIra-mAtreNa narendra tizWan=-ABA-asi tIrTa-pratipAdita-RdDiH /
   āraṇyakopāttaphalaprasūtiḥ stambena nīvāra ivāvaśiṣṭaḥ // Ragh(K)_5.15 //	AraNyaka-upAtta-Pala-prasUtiH stambena nIvAraH iva-avaSizwaH // RaG(K)_5.15 //
   sthāne bhavānekanarādhipaḥ san akiñcanatvaṃ makhajaṃ vyanakti /	sTAne BavAn-eka-narADipaH san akiQcana-tvam maKa-jam vyanakti /
   paryāyapītasya surairhimāṃśoḥ kalākṣayaḥ ślāghyataro hi vṛddheḥ //	paryAya-pItasya surEH-himAMSoH kalA-kzayaH SlAGyataraH hi vRdDeH //
   Ragh(K)_5.16 //	RaG(K)_5.16 //
   tadanyatastāvadananyakāryo gurvarthamāhartumahaṃ yatiṣye /	tad-anyatas-tAvat-ananya-kAryaH guru-arTam-Ahartum-aham yatizye /
   svastyastu te nirgalitāmbugarbhaṃ śaradghanaṃ nārdati cātako 'pi //	svasti-astu te nirgalita-ambu-garBam Sarad-Ganam na-ardati cAtakaH api //
   Ragh(K)_5.17 //	RaG(K)_5.17 //
   etāvaduktvā pratiyātukāmaṃ śiṣyaṃ maharṣernṛpatirniṣidhya /	etAvat-uktvA pratiyAtu-kAmam Sizyam mahA-RzeH-nRpatiH-niziDya /
   kiṃ vastu vidvangurave pradeyaṃ tvayā kiyadveti tamanvayuṅkta //	kim vastu vidvan-gurave pradeyam tvayA kiyat-vA-iti tam-anvayuFktaH //
   Ragh(K)_5.18 //	RaG(K)_5.18 //
   tato yathāvadvihitādhvarāya tasmai smayāveśavivarjitāya /	tatas yaTAvat-vihita-aDvarAya tasmE smaya-AveSa-vivarjitAya /
   varṇāśramāṇāṃ gurave sa varṇī vicakṣaṇaḥ prastutamācacakṣe // Ragh(K)_5.19	varNa-ASramANAm gurave sa varNI vicakzaNaH prastutam-Acacakze // RaG(K)_5.19
   avāptavidyena mayā maharṣirvijñāpito 'bhūdgurudakṣiṇāyai /	avApta-vidyena mayA mahA-RziH-vijQApitaH aBUt-guru-dakziNAyE /
   sa me cirādaskhalitopacārāṃ tāṃ bhaktimevāgaṇayatpurastāt // Ragh(K)_5.20	sa me cirAt-asKalita-upacArAm tAm Baktim-eva-agaNayat-purastAt // RaG(K)_5.20
   nirbandhasañjātaruṣātha kārśyamacintayitvā guruṇāhamuktaḥ /	nirbanDa-saQjAtaruzA-aTa kArSyam-acintayitvA guruNA-aha-m-uktaH /
   vittasya vidyāparisaṅkhyayā me koṭīścatasro daśa cāhareti // Ragh(K)_5.21	vittasya vidyA-parisaFKyayA me kowIH-catasraH daSa ca-AharA-iti // RaG(K)_5.21
   so 'haṃ saparyāvidhibhājanena matvā bhavantaṃ prabhuśabdaśeṣam /	saH aham saparyA-viDi-BAjanena matvA Bavantam praBu-Sabda-Sezam /
   abhyutsahe samprati noparoddhumalpetaratvācchrutaniṣkrayasya //	aByutsahe samprati na-uparodDum-alpa-itara-tvAt-Sruta-nizkrayasya //
   Ragh(K)_5.22 //	RaG(K)_5.22 //
   itthaṃ dvijena dvijarājakāntirāvedito vedavidāṃ vareṇa /	itTam dvijena dvija-rAja-kAntiH-AveditaH veda-vidAm vareNa /
   enonivṛttendriyavṛttirenaṃ jagāda bhūyo jagadekanāthaḥ // Ragh(K)_5.23 //	enaH-nivRtta-indriya-vRttiH-enam jagAda BUyas jagat-eka-nATaH // RaG(K)_5.23 //
   gurvarthamarthī śrutapāradṛśvā raghoḥ sakāśādanavāptakāmaḥ /	guru-arTam-arTI Sruta-pAradRSvA raGoH sakASAt-anavApta-kAmaH /
   gato vadanyāntaramityayaṃ me mā bhūtparīvādanavāvatāraḥ // Ragh(K)_5.24 //	gataH vadanya-antaram-iti-ayam me mA BUt-parIvAdanava-avatAraH // RaG(K)_5.24 //
   sa tvaṃ prayaste mahito madīye vasaṃścaturtho 'gnirivāgnyagāre /	sa tvam prayaste mahitaH madIye vasan=-caturTaH agniH-iva-agni-agAre /
   dvitrāṇyahānyarhasi soḍhumarhanyāvadyate sādhayituṃ tvadartham //	dvitrANi-ahAni-arhasi soXum-arhanyA-avadyate sADayitum tvad-arTam //
   Ragh(K)_5.25 //	RaG(K)_5.25 //
   tatheti tasyāvitathaṃ pratītaḥ pratyagrahītsaṅgaramagryajanmā /	taTA-iti tasya-avitaTam pratItaH pratyagrahIt-saFgaram-agrya-janmA /
   gāmāttasārāṃ raghurapyavekṣya niṣkraṣṭumarthaṃ cakame kuverāt //	gAmAtta-sArAm raGuH-api-avekzya nizkrazwum-arTam cakame kuverAt //
   Ragh(K)_5.26 //	RaG(K)_5.26 //
   vasiṣṭhamantrokṣaṇajātprabhāvādudanvadākāśamahīdhareṣu /	vasizWa-mantra-ukzaNa-jAt-praBAvAt-udanvat-a-AkASa-mahIDarezu /
   marutsakhasyeva balāhakasya gatirvijaghne na hi tadrathasya //	marut-saKasya-iva balAhakasya gatiH-vijaGne na hi tad-raTasya //
   Ragh(K)_5.27 //	RaG(K)_5.27 //
   athādhiśiśye prayataḥ pradoṣe rathaṃ raghuḥ kalpitamastragarbham /	aTa-ADiSiSye prayataH pradoze raTam raGuH kalpitam-astra-garBam /
   sāmantasambhāvanayaiva dhīraḥ kailāsanāthaṃ tarasā jigīṣuḥ // Ragh(K)_5.28	sAmanta-samBAvanayA-eva DIraH kElAsa-nATam tarasA jigIzuH // RaG(K)_5.28
   prātaḥ prayāṇābhimukhāya tasmai savismayāgantumudo niyuktāḥ /	prAtar prayANa-aBimuKAya tasmE sa-vismaya-Agantu-mudaH niyuktAH /
   hiraṇmayīṃ kośagṛhasya madhye vṛṣṭiṃ śaśaṃsuḥ patitāṃ nabhastaḥ //	hiraNmayIm koSa-gRhasya maDye vRzwim SaSaMsuH patitAm naBastaH //
   Ragh(K)_5.29 //	RaG(K)_5.29 //
   taṃ bhūpatirbhāsvarahemarāśiṃ labdhaṃ kuverādabhiyāsyamānāt /	tam BUpatiH-BAsvara-hema-rASim labDam kuverAt-aBiyAsyamAnAt /
   dideśa kautsāya samagrameva pādaṃ sumeroriva vajrabhinnam // Ragh(K)_5.30	dideSa kOtsAya samagram-eva pAdam sumeroH-iva vajra-Binnam // RaG(K)_5.30
   janasya sāketanivāsinastau dvāvapyabhūtāmabhinandyasattvau /	janasya sAketa-nivAsinaH-tO dvO=-api-aBUtAm-aBinandya-sattvO /
   gurupradeyādhikaniḥspṛho 'rthī nṛpo 'rthikāmādadhikapradaśca //	guru-pradeya-aDika-niHspRhaH arTI nRpaH arTi-kAmAt-aDika-pradaH-ca //
   Ragh(K)_5.31 //	RaG(K)_5.31 //
   athoṣṭravāmīśatahāritārthaṃ prajeśvaraṃ prītamanā manīṣī /	aTa-uzwra-vAmI-Sata-hArita-arTam prajeSvaram prIta-manAH manIzI /
   spṛśankareṇānatapūrvakāyaṃ samprasthito vākyamuvāca kautsaḥ //	spRSan-kareNa-Anata-pUrva-kAyam samprasTitaH vAkyam-uvAca kOtsaH //
   Ragh(K)_5.32 //	RaG(K)_5.32 //
   kimatra citraṃ yadi kāmasūrbhūrvṛttasthitasyādhipateḥ prajānām /	kim-atra citram yadi kAma-sUH-BUH-vRtta-sTitasya-aDipateH prajAnAm /
   acintanīyastava tu prabhāvo manīṣitaṃ dyaurapi yena dugdhā // Ragh(K)_5.33	acintanIyaH-tava tu praBAvaH manIzitam dyOH-api yena dugDA // RaG(K)_5.33
   āśāsyamanyatpunaruktabhūtaṃ śreyāṃsi sarvāṇyadhijagmuṣaste /	ASAsyam-anyat-punarukta-BUtam SreyAMsi sarvANi-aDijagmuzaH-te /
   putraṃ labhasvātmaguṇānurūpaṃ bhavantamīḍyo bhavataḥ piteva //	putram laBasva-Atma-guNa-anurUpam Bavantam-IxyaH BavataH pitA-iva //
   Ragh(K)_5.34 //	RaG(K)_5.34 //
   itthaṃ prayujyāśiṣamagryajanmā rājñe pratīyāya guroḥ sakāśam /	itTam prayujya-ASizam-agrya-janmA rAjQe pratIyAya guroH sakASam /
   rājāpi lebhe sutamāśu tasmād ālokamarkādiva jīvalokaḥ // Ragh(K)_5.35 //	rAjA-api leBe sutam-ASu tasmAt Alokam-arkAt-iva jIva-lokaH // RaG(K)_5.35 //
   brāhme muhūrte kila tasya devī kumārakalpaṃ suṣuve kumāram /	brAhme muhUrte kila tasya devI kumAra-kalpam suzuve kumAram /
   ataḥ pitā brahmaṇa eva nāmnā tamagryajanmānamajaṃ cakāra // Ragh(K)_5.36	atas pitA brahmaNaH eva nAmnA tam-agrya-janmAnam-ajam cakAra // RaG(K)_5.36
   rūpaṃ tadojasvi tadeva vīryaṃ tadeva naisargikamunnatatvam /	rUpam tad-ojasvi tat-eva vIryam tat-eva nEsargikam-unnata-tvam /
   na kāraṇātsvādbibhide kumāraḥ pravartito dīpa iva pradīpāt // Ragh(K)_5.37	na kAraNAt-svAt-biBide kumAraH pravartitaH dIpaH iva pradIpAt // RaG(K)_5.37
   upāttavidyaṃ vidhivadgurubhyastaṃ yauvanodbhedaviśeṣakāntam /	upAtta-vidyam viDivat-guruByaH-tam yOvana-udBeda-viSeza-kAntam /
   śrīḥ kāmayānāpi guroranujñāṃ dhīreva kanyā piturācakāṅkṣa // Ragh(K)_5.38	SrIH kAmayAnA-api guroH-anujQAm DIH-A-iva kanyA pituH-AcakAFkzaH // RaG(K)_5.38
   atheśvareṇa krathakaiśikānāṃ svayaṃvarārthaṃ svasurindumatyāḥ /	aTa-ISvareNa kraTa-kESikAnAm svayaMvara-arTam svasuH-indumatyAH /
   āptaḥ kumārānayanotsukena bhojena dūto raghave visṛṣṭaḥ // Ragh(K)_5.39 //	AptaH kumAra-Anayana-utsukena Bojena dUtaH raGave visRzwaH // RaG(K)_5.39 //
   taṃ ślāghyasambandhamasau vicintya dārakriyāyogyadaśaṃ ca putram /	tam SlAGya-sambanDam-asO vicintya dAra-kriyA-yogyadaSam ca putram /
   prasthāpayāmāsa sasainyamenamṛddhāṃ vidarbhādhiparājadhānīm //	prasTApayAmAsa sa-sEnyam-enam-RdDAm vidarBa-aDipa-rAjaDAnIm //
   Ragh(K)_5.40 //	RaG(K)_5.40 //
   tasyopakāryāracitopakārā vandhyetarā jānapadopadhābhiḥ /	tasya-upakArya-aracita-upakArAH vanDyA-itarAH jAnapada-upaDABiH /
   mārge nivāsā manujendrasūnorbabhūvurudyānavihārakalpāḥ // Ragh(K)_5.41 //	mArge nivAsAH manuja-indra-sUnoH-baBUvuH-udyAna-vihAra-kalpAH // RaG(K)_5.41 //
   sa narmadārodhasi śīkarārdrairmarudbhirānartitaketumāle /	sa narmadA-roDasi SIkara-ArdrEH-marudBiH-Anartita-ketu-mAle /
   niveśayāmāsa vilaṅghitādhvā senāṃ śramotphenavanāyujāśvām // Ragh(K)_5.42	niveSayAmAsa vilaFGita-aDvA senAm Srama-utPena-vanAyu-ja-aSvAm // RaG(K)_5.42
   athopariṣṭādbhramarairbhramadbhiḥ prāksūcitāntaḥsalilapraveśaḥ /	aTa-uparizwAt-BramarEH-BramadBiH prAk-sUcita-antar-salila-praveSaH /
   nirdhautadānāmalagaṇḍabhittirvanyaḥ saritto gaja unmamajja // Ragh(K)_5.43	nirDOta-dAna-amala-gaNxa-BittiH-vanyaH sarittaH gajaH unma-majjaH // RaG(K)_5.43
   apyaughavikṣālitagairikeṇa vaprakriyāmṛkṣavatastaṭeṣu /	api-OGa-vikzAlita-gErikeNa vaprakriyAm-RkzavataH-tawezu /
   nīlordhvalekhāśavalena śaṃsandantadvayenāśmavikuṇṭhitena // Ragh(K)_5.44	nIla-UrDva-leKA-Savalena SaMsandanta-dvayena-aSma-vikuNWitena // RaG(K)_5.44
   saṃhāravikṣepalaghukriyeṇa hastena tīrābhimukhaḥ saśabdam /	saMhAra-vikzepa-laGu-kriyeNa hastena tIra-aBimuKaH sa-Sabdam /
   babhau sa bhindansahasā taraṅgānvāryargalābhaṅga iva pravṛttaḥ //	baBO sa Bindan-sahasA taraFgAn-vAri-argalA-BaFgaH iva pravRttaH //
   Ragh(K)_5.45 //	RaG(K)_5.45 //
   kāraṇḍavocchiṣṭamṛdupratānāḥ pulindayoṣāmbuvihārakāñcīḥ /	kAraNxava-ucCizwa-mRdu-pratAnAH pulinda-yoza-ambu-vihAra-kAQcIH /
   karṣansa śevālalatā nadīṣṇaḥ prohāvalagnāstaṭamutsasarpa // Ragh(K)_5.46	karzan-sa SevAla-latA nadIzNaH proha-avalagnAH-tawam-utsasarpaH // RaG(K)_5.46
   tasyaikanāgasya kapolabhittyorhradāvagāhakṣaṇamātraśāntā /	tasya-eka-nAgasya kapola-BittyoH-hrada-avagAha-kzaNa-mAtra-SAntAH /
   vanyetarānekapadarśanena punardidīpe madadurdinaśrīḥ // Ragh(K)_5.47 //	vanya-itarAn-eka-padarSanena punar-didIpe mada-durdina-SrIH // RaG(K)_5.47 //
   saptacchadakṣīrakaṭupravāhamasahyamāghrāya madaṃ tadīyam /	saptacCada-kzIra-kawu-pravAham-asahyam-AGrAya madam tadIyam /
   vilaṅghitādhoraṇatīvrayatnāḥ senāgajendrā vimukhā babhūvuḥ // Ragh(K)_5.48	vilaFGita-aDoraNa-tIvra-yatnAH senA-gaja-indrAH vimuKAH baBUvuH // RaG(K)_5.48
   sa cchinnabandhadrutayugyaśūnyaṃ bhagnākṣaparyastarathaṃ kṣaṇena /	sa cCinna-banDa-druta-yugya-SUnyam Bagna-akza-paryasta-raTam kzaNena /
   rāmāparitrāṇavihastayodhaṃ senāniveśaṃ tumulaṃ cakāra // Ragh(K)_5.49 //	rAmA-paritrANa-vihasta-yoDam senA-niveSam tumulam cakAra // RaG(K)_5.49 //
   tamāpatantaṃ nṛpateravadhyo vanyaḥ karīti śrutavānkumāraḥ /	tam-Apatantam nRpateH-avaDyaH vanyaH karI-iti SrutavAn-kumAraH /
   nivartayiṣyanviśikhena kumbhe jaghāna nātyāyatakṛṣṭaśārṅgaḥ //	nivartayizyan-viSiKena kumBe jaGAna na-ati-Ayata-kRzwa-SArFgaH //
   Ragh(K)_5.50 //	RaG(K)_5.50 //
   sa viddhamātraḥ kila nāgarūpamutsṛjya tadvismitasainyadṛṣṭaḥ /	sa vidDa-mAtraH kila nAga-rUpam-utsRjya tad-vismita-sEnya-dRzwaH /
   sphuratprabhāmaṇḍalamadhyavarti kāntaṃ vapurvyomacaraṃ prapede //	sPurat-praBA-maNxala-maDya-varti kAntam vapuH-vyoma-caram prapede //
   Ragh(K)_5.51 //	RaG(K)_5.51 //
   atha prabhāvopanataiḥ kumāraṃ kalpadrumotthairavakīrya puṣpaiḥ /	aTa praBAva-upanatEH kumAram kalpadruma-utTEH-avakIrya puzpEH /
   uvāca vāgmī daśanaprabhābhiḥ saṃvardhitoraḥsthalatārahāraḥ // Ragh(K)_5.52	uvAca vAgmI daSana-praBABiH saMvarDita-uraH-sTala-tAra-hAraH // RaG(K)_5.52
   mataṅgaśāpādavalepamūlādavāptavānasmi mataṅgajatvam /	mataFga-SApAt-avalepa-mUlAt-avAptavAn-asmi mataFga-ja-tvam /
   avaihi gandharvapatestanūjaṃ priyaṃvadaṃ māṃ priyadarśanasya //	avEhi ganDarva-pateH-tanUjam priyaMvadam mAm priya-darSanasya //
   Ragh(K)_5.53 //	RaG(K)_5.53 //
   sa cānunītaḥ praṇatena paścānmayā maharṣirmṛdutāmagacchat /	sa ca-anunItaH praNatena paScAt-mayA mahA-RziH-mRd-utAm-agacCat /
   uṣṇatvamagnyātapasamprayogācchaityaṃ hi yatsā prakṛtirjalasya //	uzNa-tvam-agni-Atapa-samprayogAt-SEtyam hi yat-sA prakRtiH-jalasya //
   Ragh(K)_5.54 //	RaG(K)_5.54 //
   ikṣvākuvaṃśaprabhavo yadā te bhetsyatyajaḥ kumbhamayomukhena /	ikzvAku-vaMSa-praBavaH yadA te Betsyati-ajaH kumBa-m-ayaH-muKena /
   saṃyokṣyase svena punarmahimnā tadetyavocatsa taponidhirmām //	saMyokzyase svena punar-mahimnA tadA-iti-avocat-sa tapaH-niDiH-mAm //
   Ragh(K)_5.55 //	RaG(K)_5.55 //
   sa mocitaḥ śāpakalestvayāhaṃ gatiṃ prapanno vihitāṃ vidhātrā /	sa mocitaH SApa-kaleH-tvayA-aham gatim prapannaH vihitAm viDAtrA /
   pratikriyāṃ cedbhavato na kuryāṃ vyarthā hi me syātsvapadopalabdhiḥ //	pratikriyAm ced-BavataH na kuryAm vyarTAH hi me syAt-sva-pada-upalabDiH //
   Ragh(K)_5.56 //	RaG(K)_5.56 //
   gāndharvamastraṃ taditaḥ pratīccha prayogasaṃhāravibhaktamantram /	gAnDarvam-astram tat-itas pratIcCa prayoga-saMhAra-viBakta-mantram /
   prasvāpanaṃ nāma yataḥ praharturna cārihiṃsā vijayaśca haste //	prasvApanam nAma yatas prahartuH-na cAri-hiMsA vijayaH-ca haste //
   Ragh(K)_5.57 //	RaG(K)_5.57 //
   alaṃ hriyā māṃ prati yanmuhūrtaṃ dayāparo 'bhūḥ praharannapi tvam /	alam hriyA mAm prati yat-muhUrtam dayA-paraH aBUH praharan=-api tvam /
   tasmādupacchandayati prayojyaṃ mayi tvayā na pratiṣedharaukṣyam //	tasmAt-upacCandayati prayojyam mayi tvayA na pratizeDa-rOkzyam //
   Ragh(K)_5.58 //	RaG(K)_5.58 //
   tathetyupaspṛśya payaḥ pavitraṃ somodbhavāyāḥ sarito nṛsomaḥ /	taTA-iti-upaspRSya payaH pavitram soma-udBavAyAH saritaH nR-somaH /
   udaṅmukhaḥ so 'stravidastramantraṃ jagrāha tasmādvigṛhītaśāsī //	udaFmuKaH saH astra-vid-astra-mantram jagrAha tasmAt-vigRhIta-SAsI //
   Ragh(K)_5.59 //	RaG(K)_5.59 //
   evaṃ tayoradhvani daivayogādāseduṣoḥ sakhyamacintyahetu /	evam tayoH-aDvani dEva-yogAt-Aset-uzoH saKyam-acintya-hetu /
   eko yayau caitrarathapradeśānsaurājyaramyānaparo vidarbhān // Ragh(K)_5.60	ekaH yayO cEtraraTa-pradeSAn-sOra-Ajya-ramyAnaparaH vidarBAn // RaG(K)_5.60
   taṃ tasthivāṃsaṃ nagaropakaṇṭhe tadāgamārūḍhagurupraharṣaḥ /	tam tasTivAMsam nagara-upakaNWe tad-Agama-ArUXa-guru-praharzaH /
   pratyujjagāma krathakaiśikendraścandraṃ pravṛddhormirivormimālī //	pratyujjagAma kraTa-kESika-indraH-candram pravRdDa-UrmiH-iva-Urmi-mAlI //
   Ragh(K)_5.61 //	RaG(K)_5.61 //
   praveśya cainaṃ puramagrayāyī nīcaistathopācaradarpitaśrīḥ /	praveSya ca-enam puram-agra-yAyI nIcEs-taTA-upAcara-darpita-SrIH /
   mene yathā tatra janaḥ sameto vaidarbhamāgantumajaṃ gṛheśam //	mene yaTA tatra janaH sametaH vEdarBam-Agantum-ajam gRheSam //
   Ragh(K)_5.62 //	RaG(K)_5.62 //
   tasyādhikāripuruṣaiḥ praṇataiḥ pradiṣṭāṃ	tasya-aDikAri-puruzEH praNatEH pradizwAm
   prāgdvāravediviniveśitahemakumbhām /	prAc-dvAra-vedi-viniveSita-hema-kumBAm /
   ramyāṃ raghupratinidhiḥ sa navopakāryāṃ bālyātparāmiva daśāṃ madano	ramyAm raGu-pratiniDiH sa nava-upakAryAm bAlyAt-parAm-iva daSAm madanaH-
   'dhitasthau // Ragh(K)_5.63 //	aDitasTO // RaG(K)_5.63 //
   tatra svayaṃvarasamāhṛtarājalokaṃ kanyālalāma kamanīyamajasya lipsoḥ /	tatra svayaMvara-samAhRta-rAja-lokam kanyA-lalAma kamanIyam-ajasya lipsoH /
   bhāvāvabodhakaluṣā dayiteva rātrau nidrā cireṇa nayanābhimukhī babhūva //	BAva-avaboDa-kaluzA dayitA-iva rAtrO nidrA cireNa nayana-aBimuKI baBUva //
   Ragh(K)_5.64 //	RaG(K)_5.64 //
   taṃ karṇabhūṣaṇanipīḍitapīvarāṃsaṃ śayyottaracchadavimardakṛśāṅgarāgam /	tam karNa-BUzaNa-nipIxita-pIvarAMsam SayyA-uttaracCada-vimarda-kRSa-aFgarAgam /
   vaitālikā lalitabandhamanoharābhiḥ prābodhayannuṣasi vāgbhiruṣarbudhābham	vEtAlikA lalita-banDa-manoharABiH prAboDayan=-uzasi vAgBiH-uzarbuDa-ABam
   // Ragh(K)_5.65 //	// RaG(K)_5.65 //
   rātrirgatā matimatāṃ vara muñca śayyāṃ dhātrā dvidhaiva jagato nanu	rAtriH-gatAH matimatAm vara muQca SayyAm DAtrA dviDA-eva jagataH nanu
   dhūrvibhaktā /	DUH-viBaktAH /
   yāmekatastava bibharti gururvitandrīryasyā bhavānaparadhuryapadāvalambī //	yAm-ekatas-tava biBarti guruH-vitandrIH-yasyA BavAn-apara-Durya-pada-avalambI //
   Ragh(K)_5.66 //	RaG(K)_5.66 //
   nidrāvaśena bhavatā hyanavekṣyamāṇā paryutsukatvamabalā niśi khaṇḍiteva /	nidrA-vaSena BavatA hi-anavekzyamANA paryutsuka-tvam-abalA niSi KaNxitA-iva /
   lakṣmīrvinodayati yena digantalambī so 'pi tvadānanarucaṃ vijahāti candraḥ	lakzmIH-vinodayati yena diS-anta-lambI saH api tvad-Anana-rucam vijahAti candraH
   // Ragh(K)_5.67 //	// RaG(K)_5.67 //
   tadvalgunā yugapadunmiṣitena tāvat sadyaḥ parasparatulāmadhirohatāṃ dve /	tad-valgunA yugapad-unmizitena tAvat sadyas paraspara-tulAm-aDiroha-tAm dve /
   praspandamānaparuṣetaratāramantaścakṣustava pracalitabhramaraṃ ca padmam	praspandamAna-paruzA-itara-tAram-antar-cakzuH-tava pracalita-Bramaram ca padmam
   // Ragh(K)_5.68 //	// RaG(K)_5.68 //
   vṛntaślathaṃ harati puṣpamanokahānāṃ saṃsṛjyate sarasijairaruṇāṃśubhinnaiḥ	vRnta-SlaTam harati puzpam-anokahAnAm saMsRjyate sarasijEH-aruNa-aMSu-BinnEH
   svābhāvikaṃ paraguṇena vibhātavātaḥ saugandhyamīpsuriva te mukhamārutasya	svABAvikam para-guNena viBAta-vAtaH sOganDyam-IpsuH-iva te muKa-mArutasya
   // Ragh(K)_5.69 //	// RaG(K)_5.69 //
   tāmrodareṣu patitaṃ drumapallaveṣu nirdhautahāragulikāviṣadaṃ himāmbhaḥ /	tAmra-udarezu patitam druma-pallavezu nirDOta-hAra-gulikA-vizadam hima-amBaH /
   saṃlakṣyate daśanacandrikayānuviddhaṃ bimboṣṭhalabdhaparabhāgamiva smitaṃ	saMlakzyate daSana-candrikayA-anuvidDam bimba-uzWa-labDa-para-BAgam-iva smitam
   te // Ragh(K)_5.70 //	te // RaG(K)_5.70 //
   yāvatpratāpanidhirākramate na bhānurahnāya tāvadaruṇena tamo nirastam /	yAvat-pratApa-niDiH-Akramate na BAnuH-ahnAya tAvat-aruNena tamaH nirastam /
   āyodhanāgrasaratāṃ tvayi vīra yāte kiṃ vā ripūṃstava guruḥ	AyoDana-agra-saratAm tvayi vIra yAte kim vA ripUn=-tava guruH
   svayamucchinatti // Ragh(K)_5.71 //	svayam-ucCinatti // RaG(K)_5.71 //
   śayyāṃ jahatyubhayapakṣavinītanidrāḥ senāgajā mukharaśṛṅkhalakarṣiṇaste /	SayyAm jahati-uBaya-pakza-vinIta-nidrAH senA-gajAH muKara-SRFKala-karziNaH-te /
   yeṣāṃ vibhānti taruṇāruṇarāgayogādbhinnādrigairikataṭā iva dantakośāḥ //	yezAm viBAnti taruNa-aruNa-rAga-yogAt-Binna-adri-gErika-tawAH iva dantakoSAH //
   Ragh(K)_5.72 //	RaG(K)_5.72 //
   dīrgheṣvamī niyamitāḥ paṭamaṇḍapeṣu nidrāṃ vidhūya vanajākṣa vanāyujāste /	dIrGezu-amI niyamitAH pawa-maNxapezu nidrAm viDUya vanajAkza vanAyu-jAH-te /
   vaktroṣmaṇā malinayanti purogatāni lehyāni saindhavaśilāśakalāni vāhāḥ //	vaktra-UzmaNA malinayanti puras-gatAni lehyAni sEnDava-SilA-SakalAni vAhAH //
   Ragh(K)_5.73 //	RaG(K)_5.73 //
   bhavati viralabhaktirmlānapuṣpopakāraḥ svakiraṇapariveśodbhedaśūnyāḥ	Bavati virala-BaktiH-mlAna-puzpa-upakAraH sva-kiraNa-pariveSa-udBeda-SUnyAH
   pradīpāḥ /	pradIpAH /
   ayamapi ca giraṃ nastvatprabodhaprayuktāmanuvadati śukaste	ayam-api ca giram naH-tvad-praboDa-prayuktAm-anuvadati SukaH-te
   mañjuvākpañjarasthaḥ // Ragh(K)_5.74 //	maQju-vAc-paQjara-sTaH // RaG(K)_5.74 //
   iti sa vihṛtanidrastalpamalpetarāṃsaḥ suragaja iva gāṅgaṃ saikataṃ	iti sa vihRta-nidraH-talpam-alpa-itara-aMsaH sura-gajaH iva gAFgam sEkatam
   supratīkaḥ /	supratIkaH /
   parijanavanitānāṃ pādayorvyāpṛtānāṃ valayamaṇividaṣṭapracchadāntaṃ mumoca	parijana-vanitAnAm pAdayoH-vyApRtAnAm valaya-maNi-vidazwa-pracCada-antam mumoca
   // Ragh(K)_5.75 //	// RaG(K)_5.75 //
   atha vidhimavasāyya śāstradṛṣṭaṃ divasamukhocitamañcitākṣipakṣmā /	aTa viDim-avasAyya SAstra-dRzwam divasa-muKa-ucita-maQcita-akzi-pakzmA /
   kuśalaviracitānurūpaveśaḥ kṣitipasamājamagātsvayaṃvarastham //	kuSala-viracita-anurUpa-veSaH kzitipa-samAjam-agAt-svayaMvara-sTam //
   Ragh(K)_5.76 //	RaG(K)_5.76 //
   || iti raghuvaṃśe mahākāvye pañcamaḥ sargaḥ ||	|| iti raGu-vaMSe mahAkAvye paQcamaH sargaH ||
   sa tatra mañceṣu vimānakalpeṣvākalpasammūrchitarūpaśobhān /	sa tatra maQcezu vimAna-kalpezu-Akalpa-sammUrCita-rUpa-SoBAn /
   siṃhāsanasthānnṛpatīnapaśyadyūpānprayastāniva haimavedīn // Ragh(K)_6.1 //	siMhAsana-sTAn-nRpatIn-apaSyat-yUpAn-prayastAn-iva hEma-vedIn // RaG(K)_6.1 //
   ratergṛhītānunayena kāmaṃ pratyarpitasvāṅgamiveśvareṇa /	rateH-gRhIta-anunayena kAmam pratyarpita-sva-aFgam-iva-ISvareNa /
   kākutsthamālokayatāṃ nṛpāṇāṃ mano babhūvendumatīnirāśam // Ragh(K)_6.2 //	kAkutsTam-AlokayatAm nRpANAm manaH baBUva-indu-matI-nirASam // RaG(K)_6.2 //
   vaidarbhanirdiṣṭamatho kumāraḥ klṝúptena sopānapathena mañcam /	vEdarBa-nirdizwam-aTo kumAraH klLúptena sopAna-paTena maQcam /
   śilāvibhaṅgairmṛgarājaśāvastuṅgaṃ nagotsaṅgamivāruroha // Ragh(K)_6.3 //	SilA-viBaFgEH-mRgarAja-SAvaH-tuFgam naga-utsaFgam-iva-Aruroha // RaG(K)_6.3 //
   parārdhyavarṇāstaraṇopapannamāsedivānratnavadāsanaṃ saḥ /	parArDya-varNa-AstaraNa-upapannam-AsedivAn-ratna-vat-Asanam saH /
   bhūyiṣṭhamāsīdupameyakāntirmayūrapṛṣṭhāśrayiṇā guhena // Ragh(K)_6.4 //	BUyizWam-AsIt-upameya-kAntiH-mayUra-pRzWa-ASrayiNA guhena // RaG(K)_6.4 //
   tāsu śriyā rājaparamparāsu prabhāviśeṣodayadurnirīkṣyaḥ /	tAsu SriyA rAja-paramparAsu praBA-viSeza-udaya-durnirIkzyaH /
   sahasradhātmā vyarucadvibhaktaḥ payomucāṃ paṅktiṣu vidyuteva //	sahasraDA-AtmA vyarucat-viBaktaH payomucAm paFktizu vidyutA-iva //
   Ragh(K)_6.5 //	RaG(K)_6.5 //
   teṣāṃ mahārhāsanasaṃśrayāṇāmudāttanepathyabhṛtāṃ sa madhye /	tezAm mahArhAsana-saMSrayANAm-udAtta-nepaTyaBRtAm sa maDye /
   rarāja dhāmnā raghusūnureva kalpadrumāṇāmiva pārijātaḥ // Ragh(K)_6.6 //	rarAja DAmnA raGusUnuH-eva kalpadrumANAm-iva pArijAtaH // RaG(K)_6.6 //
   netravrajāḥ paurajanasya tasminvihāya sarvānnṛpatīnnipetuḥ /	netra-vrajAH pOra-janasya tasmin-vihAya sarvAn-nRpatIn-nipetuH /
   madotkaṭe recitapuṣpavṛkṣā gandhadvipe vanya iva dvirephāḥ // Ragh(K)_6.7	mada-utkawe recita-puzpa-vRkzAH ganDa-dvipe vanyaH iva dvirePAH // RaG(K)_6.7
   atha stute vandibhiranvayajñaiḥ somārkavaṃśye naradevaloke /	aTa stute vandiBiH-anvayajQEH soma-arka-vaMSye naradeva-loke /
   sañcārite cāgurusārayonau dhūpe śikhāvāsitaketumāle // Ragh(K)_6.8 //	saQcArite ca-aguru-sAra-yonO DUpe SiKA-vAsita-ketu-mAle // RaG(K)_6.8 //
   puropakaṇṭhopavanāśrayāṇāṃ śikhaṇḍināmuddhatanṛttahetau /	purA-upakaNWa-upavana-ASrayANAm SiKaNxinAm-udData-nRtta-hetO /
   pradhmātaśaṅkhe parito digantāṃstūryasvane mūrchati maṅgalārthe //	praDmAta-SaFKe paritas diS-antAn=-tUrya-svane mUrCati maFgala-arTe //
   Ragh(K)_6.9 //	RaG(K)_6.9 //
   manuṣyavāhyaṃ caturantayānamāsthāya kanyāparivāraśobhi /	manuzya-vAhyam catur-antayAnam-AsTAya kanyA-parivAra-SoBi /
   viveśa mañcāntararājamārgaṃ patiṃvarā kautukamiśraveśā // Ragh(K)_6.10 //	viveSa maQca-antara-rAjamArgam patiMvarA kOtuka-miSra-veSAH // RaG(K)_6.10 //
   tasminvidhānātiśaye vidhātuḥ kanyāmaye netrasahasralakṣye /	tasmin-viDAna-atiSaye viDAtuH kanyA-maye netra-sahasra-lakzye /
   nipeturantaḥkaraṇairnarendrā dehaiḥ sthitāḥ kevalamāsaneṣu // Ragh(K)_6.11	nipetuH-antaHkaraNEH-narendrAH dehEH sTitAH kevalam-Asanezu // RaG(K)_6.11
   tāṃ pratyabhivyaktamanorathānāṃ mahīpatīnāṃ praṇayāgradūtyaḥ /	tAm pratyaBivyakta-manoraTAnAm mahIpatInAm praNaya-agra-dUtyaH /
   pravātaśobhā iva pādapānāṃ śṛṅgāraceṣṭā vividhā babhūvuḥ // Ragh(K)_6.12	pravAta-SoBAH iva pAdapAnAm SRFgAra-cezwAH viviDAH baBUvuH // RaG(K)_6.12
   kaścitkarābhyāmupagūḍhanālamālolapattrābhihatadvirepham /	kaScid-karAByAm-upagUXa-nAlam-Alola-pattra-aBihata-dvirePam /
   rajobhirantaḥpariveśaśobhi līlāravindaṃ bhramayāñcakāra // Ragh(K)_6.13 //	rajoBiH-antar-pariveSa-SoBi lIlA-aravindam BramayAQcakAraH // RaG(K)_6.13 //
   visrastamaṃsādaparo vilāsī keyūrakoṭikṣaṇajātasaṅgam /	visrastam-aMsAt-a-paraH vilAsI keyUra-kowi-kzaNa-jAta-saFgam /
   prāvāramutkṣipya yathāpradeśaṃ nināya sācīkṛtacāruvaktraḥ // Ragh(K)_6.14	prAvAram-utkzipya yaTApradeSam ninAya sAcIkRta-cAru-vaktraH // RaG(K)_6.14
   ākuñcitāgrāṅgulinā tato 'nyaḥ kiñcitsamāvarjitanetraśobhaḥ /	AkuQcita-agra-aFgulinA tatas anyaH kiQcid-samAvarjita-netra-SoBaH /
   ratnāṃśusampṛktanakhaprabheṇa pādena haimaṃ vililekha pīṭham //	ratna-aMSu-sampRkta-naKa-praBeNa pAdena hEmam vilileKa pIWam //
   Ragh(K)_6.15 //	RaG(K)_6.15 //
   niveśya vāmaṃ bhujamāsanānte gāḍhāṅgadaṃ pārśvanipīḍanena /	niveSya vAmam Bujam-Asana-ante gAXa-aFgadam pArSva-nipIxanena /
   kaścidvivṛttatrikabhinnahāraḥ suhṛtsamābhāṣaṇatatparo 'bhūt //	kaScid-vivRtta-trika-Binna-hAraH suhRd-samA-BAzaNa-tatparaH aBUt //
   Ragh(K)_6.16 //	RaG(K)_6.16 //
   vilāsinīvibhramadantapatramāpāṇḍuraṃ ketakabarhamanyaḥ /	vilAsinI-viBrama-danta-patram-ApANxuram ketaka-barham-anyaH /
   priyānitambocitasannipātairvipāṭayāmāsa yuvā nakhāgraiḥ // Ragh(K)_6.17 //	priya-anitamba-ucita-sannipAtEH-vipAwayAmAsa yuvA naKa-agrEH // RaG(K)_6.17 //
   kuśeśayātāmratalena kaścitkareṇa rekhādhvajalāñchanena /	kuSeSaya-AtAmra-talena kaScid-kareNa reKA-Dva-jalAQCanena /
   dīprāṅgulīyaprabhayānuviddhānudārayāmāsa salīlamakṣān // Ragh(K)_6.18 //	dIpra-aFgulIya-praBayA-anuvidDAn-udArayAmAsa sa-lIlam-akzAn // RaG(K)_6.18 //
   kaścidyathābhāgamavasthite 'pi svasanniveśavyatilaṅghinīva /	kaScid-yaTA-BAgam-avasTite api sva-sanniveSa-vyatilaFGinI-iva /
   vajrāṃśugarbhāṅgulirandhramekaṃ vyāpārayāmāsa karaṃ kirīṭe // Ragh(K)_6.19	vajra-aMSu-garBa-aFguli-ranDram-ekam vyApArayAmAsa karam kirIwe // RaG(K)_6.19
   tato nṛpāṇāṃ śrutavṛttavaṃśā puṃvatpragalbhā pratihārarakṣī /	tatas nRpANAm Sruta-vRtta-vaMSA puMvat-pragalBA pratihAra-rakzI /
   prāksannikarṣaṃ magadheśvarasya nītvā kumārīmavadatsunandā // Ragh(K)_6.20	prAk-sannikarzam magaDa-ISvarasya nItvA kumArIm-avadat-sunandA // RaG(K)_6.20
   asau śaraṇyaḥ śaraṇotsukānāmagādhasattvo magadhapratiṣṭhaḥ /	asO SaraNyaH SaraNa-utsukAnAm-agADa-sattvaH magaDa-pratizWaH /
   rājā prajārañjanalabdhavarṇaḥ parantapo nāma yathārthanāmā // Ragh(K)_6.21	rAjA prajA-raQjana-labDa-varNaH parantapaH nAma yaTArTa-nAmA // RaG(K)_6.21
   kāmaṃ nṛpāḥ santi sahasrasaṅkhyā rājanvatīmāhuranena pṛthvīm /	kAmam nRpAH santi sahasra-saFKyA rAjanvatIm-AhuH-anena pRTvIm /
   nakṣatratārāgrahasaṅkulāpi jyotiṣmatī candramasaiva rātriḥ // Ragh(K)_6.22	nakzatra-tArA-graha-saFkulA-api jyotizmatI candramasA-eva rAtriH // RaG(K)_6.22
   kriyāprabandhādayamadhvarāṇāmajasramāhūtasahasranetraḥ /	kriyA-prabanDAt-ayam-aDvarANAm-ajasram-AhUta-sahasra-netraH /
   śacyāściraṃ pāṇḍukapolalambānmandāraśūnyānalakāṃścakāra // Ragh(K)_6.23 //	SacyAH-ciram pANxu-kapola-lambAt-mandAra-SUnya-analakAn=-cakAra // RaG(K)_6.23 //
   anena cedicchasi gṛhyamāṇaṃ pāṇiṃ vareṇyena kuru praveśe /	anena ced-icCasi gRhyamANam pANim vareNyena kuru praveSe /
   prāsādavātāyanasaṃśrayāṇāṃ netrotsavaṃ puṣpapurāṅganānām // Ragh(K)_6.24	prAsAda-vAtAyana-saMSrayANAm netra-utsavam puzpa-pura-aFganAnAm // RaG(K)_6.24
   evaṃ tayokte tamavekṣya kiñcidvisraṃsidūrvāṅkamadhūkamālā /	evam tayA-ukte tam-avekzya kiQcid-visraMsi-dUrvA-aFka-maDUka-mAlA /
   ṛjupraṇāmakriyayaiva tanvī pratyādideśainamabhāṣamāṇā // Ragh(K)_6.25 //	Rju-praNAma-kriyayA-eva tanvI pratyAdideSa-enam-aBAzamANAH // RaG(K)_6.25 //
   tāṃ sātha vetragrahaṇe niyuktā rājāntaraṃ rājasutāṃ nināya /	tAm sA-aTa vetra-grahaNe niyuktA rAja-antaram rAja-sutAm ninAya /
   samīraṇottheva taraṅgalekhā padmāntaraṃ mānasarājahaṃsīm // Ragh(K)_6.26	samIraNa-utTA-iva taraFga-leKA padma-antaram mAnasa-rAjahaMsIm // RaG(K)_6.26
   jagāda caināmayamaṅganāthaḥ surāṅganāprārthitayauvanaśrīḥ /	jagAda ca-enAm-ayam-aFga-nATaH sura-aFganA-prArTita-yOvana-SrIH /
   vinītabhāgaḥ kila sūtrakārairaindraṃ padaṃ bhūmigato 'pi bhuṅkte //	vinIta-BAgaH kila sUtrakArEH-Endram padam BUmi-gataH api BuFkte //
   Ragh(K)_6.27 //	RaG(K)_6.27 //
   anena paryāsayatāśrubindūnmuktāphalasthūlatamānstaneṣu /	anena paryAsayata-aSru-bindUn-muktAPala-sTUlatamAn-stanezu /
   pratyarpitāḥ śatruvilāsinīnāmākṣepasūtreṇa vinaiva hārāḥ // Ragh(K)_6.28	pratyarpitAH Satru-vilAsinInAm-Akzepa-sUtreNa vinA-eva hArAH // RaG(K)_6.28
   nisargabhinnāspadamekasaṃstham asmindvayaṃ śrīśca sarasvatī ca /	nisarga-Binna-Aspadam-eka-saMsTam asmin-dvayam SrIH-ca sarasvatI ca /
   kāntyā girā sūnṛtayā ca yogyā tvameva kalyāṇi tayostṛtīyā // Ragh(K)_6.29	kAntyA girA sUnRtayA ca yogyA tvam-eva kalyANi tayoH-tRtIyAH // RaG(K)_6.29
   athāṅgarājādavatārya cakṣuryāteti janyānavadatkumārī /	aTa-aFgarAjAt-avatArya cakzuH-yAtA-iti janyAnavadat-kumArI /
   nāsau na kāmyo na ca veda samyag draṣṭuṃ na sā bhinnarucirhi lokaḥ //	na-asO na kAmyaH na ca veda samyak drazwum na sA Binna-ruciH-hi lokaH //
   Ragh(K)_6.30 //	RaG(K)_6.30 //
   tataḥ paraṃ duṣprasahaṃ pareṣāṃ nṛpaṃ niyuktā pratihārabhūmau /	tatas param duzprasaham parezAm nRpam niyuktA pratihAra-BUmO /
   nidarśayāmāsa viśeṣakāntaminduṃ navotthānamivendumatyāḥ // Ragh(K)_6.31 //	nidarSayAmAsa viSeza-kAntam-indum nava-utTAnam-iva-indu-matyAH // RaG(K)_6.31 //
   avantinātho 'yamudagrabāhurviśālavakṣāstanuvṛttamadhyaḥ /	avantinATaH ayam-udagra-bAhuH-viSAla-vakzAH-tanu-vRtta-maDyaH /
   āropya cakrabhramamuṣṇatejāstvaṣṭreva yantrollikhito vibhāti //	Aropya cakra-Bramam-uzNa-tejAH-tu-azwrA-iva yantra-ulliKitaH viBAti //
   Ragh(K)_6.32 //	RaG(K)_6.32 //
   asya prayāṇeṣu samagraśakteragresarairvājibhiruddhatāni /	asya prayANezu samagra-SakteH-agresarEH-vAjiBiH-udDatAni /
   kurvanti sāmantaśikhāmaṇīṇāṃ prabhāprarohāstamayaṃ rajāṃsi // Ragh(K)_6.33	kurvanti sAmanta-SiKAmaNINAm praBA-praroha-astam-ayam rajAMsi // RaG(K)_6.33
   asau mahākālaniketanasya candrārdhamaulernivasannadūre /	asO mahAkAla-niketanasya candra-arDa-mOleH-nivasan=-adUre /
   divāpi jālāntaracandrikāṇāṃ nārīsakhaḥ sparśasukhāni bhuṅkte //	divA-api jAla-antara-candrikANAm nArI-saKaH sparSa-suKAni BuFkte //
   Ragh(K)_6.34 //	RaG(K)_6.34 //
   anena yūnā saha pārthivena rambhoru kaccinmanaso ruciste /	anena yUnA saha pArTivena ramBA-Uru kaccit-manasaH ruciH-te /
   siprātaraṅgānilakampitāsu vihartumudyānaparamparāsu // Ragh(K)_6.35 //	siprAtaraFga-anila-kampitAsu vihartum-udyAna-paramparAsu // RaG(K)_6.35 //
   tasminnapi dyotanarūpabimbe pratāpasaṃśoṣitaśatrupaṅke /	tasmin=-api dyotana-rUpa-bimbe pratApa-saMSozita-Satru-paFke /
   babandha sā nottamasaukumāryā kumudvatī bhānumatīva bhāvam // Ragh(K)_6.36	babanDa sA na-uttama-sOkumAryA kumudvatI BAnumatI-iva BAvam // RaG(K)_6.36
   tāmagratastāmarasāntarābhām anūparājasya guṇairanūnām /	tAm-agratas-tAmarasa-antara-ABAm anUpa-rAjasya guNEH-anUnAm /
   vidhāya sṛṣṭiṃ lalitāṃ vidhātur jagāda bhūyaḥ sunasāṃ sunandā //	viDAya sRzwim lalitAm viDAtuH jagAda BUyas su-nasAm sunandAH //
   Ragh(K)_6.37 //	RaG(K)_6.37 //
   saṅgrāmanirvṛttasahasrabāhuraṣṭādaśadvīpanikhātayūpaḥ /	saFgrAma-nirvRtta-sahasra-bAhuH-azwAdaSa-dvIpa-niKAta-yUpaH /
   ananyasādhāraṇarājaśabdo babhūva yogī kila kārtavīryaḥ // Ragh(K)_6.38 //	ananya-sADAraNa-rAja-SabdaH baBUva yogI kila kArtavIryaH // RaG(K)_6.38 //
   akāryacintāsamakālameva prādurbhavaṃścāpadharaḥ purastāt /	akArya-cintA-sama-kAlam-eva prAdurBavan=-cApa-DaraH purastAt /
   antaḥśarīreṣvapi yaḥ prajānāṃ pratyādideśāvinayaṃ vinetā // Ragh(K)_6.39	antar-SarIrezu-api yaH prajAnAm pratyAdideSa-avinayam vinetA // RaG(K)_6.39
   jyābandhaniḥspandabhujena yasya viniḥśvasadvaktraparampareṇa /	jyA-banDa-niHspanda-Bujena yasya viniHSvasat-vaktra-parampareNa /
   kārāgṛhe nirjitavāsavena daśānanenoṣitamā prasādāt // Ragh(K)_6.40 //	kArA-gRhe nirjita-vAsavena daSAnanena-uzitamA prasAdAt // RaG(K)_6.40 //
   tasyānvaye bhūpatireṣa jātaḥ pradīpa ityāgamavṛddhasevī /	tasya-anvaye BUpatiH-eza jAtaH pradIpaH iti-Agama-vRdDa-sevI /
   yena śriyaḥ saṃśrayadoṣarūḍhaṃ svabhāvaloletyayaśaḥ pramṛṣṭam //	yena SriyaH saMSraya-doza-rUXam svaBAva-lolA-iti-ayaSas pramRzwam //
   Ragh(K)_6.41 //	RaG(K)_6.41 //
   āyodhane kṛṣṇagatiṃ sahāyamavāpya yaḥ kṣatriyakālarātrim /	AyoDane kRzNa-gatim sahAyam-avApya yaH kzatriya-kAla-rAtrim /
   dhārāṃ śitāṃ rāmaparaśvadhasya sambhāvayatyutpalapattrasārām //	DArAm SitAm rAma-paraSvaDasya samBAvayati-utpala-pattra-sArAm //
   Ragh(K)_6.42 //	RaG(K)_6.42 //
   asyāṅkalakṣmīrbhava dīrghabāhormāhiṣmatīvapranitambakāñcīm /	asya-aFka-lakzmIH-Bava dIrGa-bAhoH-mAhizmatIva-pranitamba-kAQcIm /
   prāsādajālairjalaveṇiramyāṃ revāṃ yadi prekṣitumasti kāmaḥ // Ragh(K)_6.43	prAsAda-jAlEH-jala-veNi-ramyAm revAm yadi prekzitum-asti kAmaH // RaG(K)_6.43
   tasyāḥ prakāmapriyadarśano 'pi na sa kṣitīśo rucaye babhūva /	tasyAH prakAma-priya-darSanaH api na sa kzitISaH rucaye baBUva /
   śaratpramṛṣṭāmbudharoparāgaḥ śaśīva paryāptakalo nalinyāḥ // Ragh(K)_6.44	Sarad-pramRzwa-ambuDara-uparAgaH SaSI-iva paryApta-kalaH nalinyAH // RaG(K)_6.44
   sā śūrasenādhipatiṃ suṣeṇamuddiśya deśāntaragītakīrtim /	sA SUrasena-aDipatim suzeNam-uddiSya deSa-antara-gIta-kIrtim /
   ācāraśuddhobhayavaṃśadīpaṃ śuddhāntarakṣyā jagade kumārī // Ragh(K)_6.45	AcAra-SudDa-uBaya-vaMSa-dIpam SudDa-anta-rakzyA jagade kumArI // RaG(K)_6.45
   nīpānvayaḥ pārthiva eṣa yajvā guṇairyamāśritya paraspareṇa /	nIpa-anvayaH pArTivaH eza yajvA guNEH-yam-ASritya paraspareNa /
   naisargiko 'pyutsasṛje virodhaḥ siddhāśramaṃ śāntamivaitya sattvaiḥ //	nEsargikaH api-utsasRje viroDaH sidDASramam SAntam-iva-etya sattvEH //
   Ragh(K)_6.46 //	RaG(K)_6.46 //
   yasyātmadehe nayanābhirāmā kāntirhimāṃśoriva sanniviṣṭā /	yasya-Atma-dehe nayana-aBirAmA kAntiH-himAMSoH-iva sannivizwAH /
   harmyāgrasaṃrūḍhatṛṇāṅkureṣu tejo 'viṣahyaṃ ripumandireṣu // Ragh(K)_6.47	harmya-agra-saMrUXa-tRNa-aFkurezu tejaH avizahyam ripu-mandirezu // RaG(K)_6.47
   yasyāvarodhastanacandanānāṃ prakṣālanādvārivihārakāle /	yasya-avaroDa-stanacandanAnAm prakzAlanAt-vAri-vihAra-kAle /
   kalindakanyā mathurāgatāpi gaṅgormisampṛktajaleva bhāti // Ragh(K)_6.48 //	kalinda-kanyA maTurA-gatA-api gaFgA-Urmi-sampRkta-jalA-iva BAti // RaG(K)_6.48 //
   trātena tārkṣyātkila kāliyena maṇiṃ visṛṣṭaṃ yamunaukasā yaḥ /	trAtena tArkzyAt-kila kAliyena maNim visRzwam yamunA-okasA yaH /
   vakṣaḥsthalavyāpirucaṃ dadhānaḥ sakaustubhaṃ hrepayatīva kṛṣṇam //	vakzaH-sTala-vyApi-rucam daDAnaH sa-kOstuBam hrepayati-iva kRzNam //
   Ragh(K)_6.49 //	RaG(K)_6.49 //
   sambhāvya bhartāramamuṃ yuvānaṃ mṛdupravālottarapuṣpaśayye /	samBAvya BartAram-amum yuvAnam mRdu-pravAla-uttara-puzpa-Sayye /
   vṛndāvane caitrarathādanūne nirviśyatāṃ sundari yauvanaśrīḥ //	vRndAvane cEtraraTAt-anUne nirviSyatAm sundari yOvana-SrIH //
   Ragh(K)_6.50 //	RaG(K)_6.50 //
   adhyāsya cāmbhaḥpṛṣatokṣitāni śaileyanaddhāni śilātalāni /	aDyAsya ca-amBaH-pRzata-ukzitAni SEleya-nadDAni SilA-talAni /
   kalāpināṃ prāvṛṣi paśya nṛttaṃ kāntāsu govardhanakandarāsu // Ragh(K)_6.51	kalApinAm prAvRzi paSya nRttam kAntAsu govarDana-kandarAsu // RaG(K)_6.51
   nṛpaṃ tamāvartamanojñanābhiḥ sā vyatyagādanyavadhūrbhavitrī /	nRpam tam-Avarta-manojQanABiH sA vyatyagAt-anya-vaDUH-BavitrI /
   mahīdharaṃ mārgavaśādupetaṃ srotovahā sāgaragāminīva // Ragh(K)_6.52 //	mahIDaram mArga-vaSAt-upetam srotaH-vahA sAgara-gAminI-iva // RaG(K)_6.52 //
   athāṅgadaśliṣṭabhujaṃ bhujiṣyā hemāṅgadaṃ nāma kaliṅganātham /	aTa-aFgada-Slizwa-Bujam BujizyA hema-aFgadam nAma kaliFga-nATam /
   āseduṣī sāditaśatrupakṣaṃ bālāmabālendumukhīṃ babhāṣe // Ragh(K)_6.53 //	AseduzI sAdita-Satru-pakzam bAla-Ama-bAla-indu-muKIm baBAze // RaG(K)_6.53 //
   asau mahendrādrisamānasāraḥ patirmahendrasya mahodadheśca /	asO mahA-indra-adri-samAna-sAraH patiH-mahA-indrasya mahA-udaDeH-ca /
   yasya kṣaratsainyagajacchalena yātrāsu yātīva puro mahendraḥ //	yasya kzarat-sEnya-gaja=-Calena yAtrAsu yAti-iva puras mahA-indraH //
   Ragh(K)_6.54 //	RaG(K)_6.54 //
   jyāghātalekhe subhujo bhujābhyāṃ bibharti yaścāpabhṛtāṃ purogaḥ /	jyA-GAta-leKe su-BujaH BujAByAm biBarti yaH-ca-apaBRtAm purogaH /
   ripuśriyaḥ sāñjanavāṣpaseke vandīkṛtāyā iva paddhatī dve // Ragh(K)_6.55	ripu-SriyaH sa-aQjana-vAzpaseke vandIkRtAyAH iva padDatI dve // RaG(K)_6.55
   yamātmanaḥ sadmani saudhajālairālokyavelātaṭapūgamālaḥ /	yama-AtmanaH sadmani sODa-jAlEH-Alokya-velA-tawa-pUga-mAlaH /
   mandradhvanityājitayāmatūryaḥ prabodhayatyarṇava eva suptam //	mandra-Dvani-tya-ajitayAma-tUryaH praboDayati-arNavaH eva suptam //
   Ragh(K)_6.56 //	RaG(K)_6.56 //
   anena sārdhaṃ viharāmburāśestīreṣu tālīvanamarmareṣu /	anena sArDam vihara-amburASeH-tIrezu tAlI-vana-marmarezu /
   apākṛtasvedalavā marudbhirdvīpāntarānītalavaṅgapuṣpaiḥ // Ragh(K)_6.57 //	apAkRta-sveda-lavAH marudBiH-dvIpa-antara-AnIta-lavaFga-puzpEH // RaG(K)_6.57 //
   prabodhitāpyākṛtilobhanīyā vidarbharājāvarajā tayaivam /	praboDitA-api-AkRti-loBanIyA vidarBa-rAja-avara-jA tayA-evam /
   tasmādapāvartata pauruṣeṇa nīteva lakṣmīḥ pratikūladaivāt // Ragh(K)_6.58	tasmAt-apAvartata pOruzeNa nItA-iva lakzmIH pratikUla-dEvAt // RaG(K)_6.58
   athonnasaṃ nāgapurasya nāthaṃ dauvārikī devasarūpametya /	aTa-unnasam nAgapurasya nATam dOvArikI deva-sarUpam-etya /
   itaścakorākṣi vilokayeti nāgāṅganābhāṃ nijagāda bhojyām // Ragh(K)_6.59 //	itas-ca-kora-akzi vilokaya-iti nAga-aFganABAm nijagAda BojyAm // RaG(K)_6.59 //
   pāṇḍyo 'yamaṃsārpitalambahāraḥ klṝúptāṅgarāgo haricandanena /	pANxyaH ayam-aMsa-arpita-lamba-hAraH klLúpta-aFgarAgaH haricandanena /
   ābhāti bālātaparaktasānuḥ sanirjharodgāra ivādrirājaḥ // Ragh(K)_6.60 //	ABAti bAla-Atapa-rakta-sAnuH sa-nirJara-udgAraH iva-adrirAjaH // RaG(K)_6.60 //
   vindhyasya saṃstambhayitā mahādrerniḥśeṣapītojjhitasindhunāthaḥ /	vinDyasya saMstamBayitA mahA-adreH-niHSeza-pIta-ujJita-sinDu-nATaH /
   prītyāśvamedhāvabhṛthārdramūrteḥ sausnātiko yasya bhavatyagastyaḥ //	prItyA-aSvameDa-avaBRTa-Ardra-mUrteH sOsnAtikaH yasya Bavati-agastyaH //
   Ragh(K)_6.61 //	RaG(K)_6.61 //
   astraṃ harādāptavatā durāpaṃ yenendralokāvajayāya dṛptaḥ /	astram harAt-AptavatA durApam yena-indra-loka-avajayAya dRptaH /
   purā janasthānavimardaśaṅkī sandhāya laṅkādhipatiḥ pratasthe //	purA janasTAna-vimarda-SaFkI sanDAya laFkA-aDipatiH pratasTe //
   Ragh(K)_6.62 //	RaG(K)_6.62 //
   anena pāṇau vidhivadgṛhīte mahākulīnena mahīva gurvī /	anena pANO viDivat-gRhIte mahA-kulInena mahI-iva gurvI /
   ratnānuviddhārṇavamekhalāyā diśaḥ sapatnī bhava dakṣiṇasyāḥ //	ratna-anuvidDa-arNava-meKalAyAH diSaH sapatnI Bava dakziNasyAH //
   Ragh(K)_6.63 //	RaG(K)_6.63 //
   tāmbūlavallīpariṇaddhapūgāsvailālatāliṅgitacandanāsu /	tAmbUlavallI-pariNadDa-pUgAsu-ElA-latA-AliFgita-candanAsu /
   tamālapattrāstaraṇāsu rantuṃ prasīda śaśvanmalayasthalīṣu // Ragh(K)_6.64	tamAla-pattra-AstaraNAsu rantum prasIda SaSvat-malaya-sTalIzu // RaG(K)_6.64
   indīvaraśyāmatanurnṛpo 'yaṃ tvaṃ rocanāgauraśarīrayaṣṭiḥ /	indIvara-SyAma-tanuH-nRpaH ayam tvam rocanA-gOH-a-SarIra-yazwiH /
   anyonyaśobhāparivṛddhaye vāṃ yogastaḍittoyadayorivāstu // Ragh(K)_6.65 //	anyonya-SoBA-parivRdDaye vAm yogaH-taxit-toya-dayoH-iva-astu // RaG(K)_6.65 //
   svasurvidarbhādhipatestadīyo lebhe 'ntaraṃ cetasi nopadeśaḥ /	svasuH-vidarBa-aDipateH-tadIyaH leBe antaram cetasi na-upadeSaH /
   divākarādarśanabaddhakośe tārāpateraṃśurivāravinde // Ragh(K)_6.66 //	divAkara-adarSana-badDa-koSe tArApateH-aMSuH-iva-aravinde // RaG(K)_6.66 //
   sañcāriṇī dīpaśikheva rātrau yaṃ yaṃ vyatīyāya patiṃvarā sā /	saQcAriNI dIpa-SiKA-iva rAtrO yam yam vyatIyAya patiMvarA sA /
   narendramārgāṭṭa iva prapede vivarṇabhāvaṃ sa sa bhūmipālaḥ //	narendra-mArga-awwaH iva prapede vivarNa-BAvam sa sa BUmipAlaH //
   Ragh(K)_6.67 //	RaG(K)_6.67 //
   tasyāṃ raghoḥ sūnurupasthitāyāṃ vṛṇīta māṃ neti samākulo 'bhūt /	tasyAm raGoH sUnuH-upasTitAyAm vRNIta mAm na-iti samAkulaH aBUt /
   vāmetaraḥ saṃśayamasya bāhuḥ keyūrabandhocchvasitairnunoda // Ragh(K)_6.68	vAmetaraH saMSayam-asya bAhuH keyUra-banDa-ucCvasitEH-nunoda // RaG(K)_6.68
   taṃ prāpya sarvāvayavānavadyaṃ nyavartatānyopagamātkumārī /	tam prApya sarva-avayavAn-avadyam nyavartatA-anya-upagamAt-kumArI /
   na hi praphultaṃ sahakārametya vṛkṣāntaraṃ kāṅkṣati ṣaṭpadālī //	na hi praPultam sahakAram-etya vRkza-antaram kAFkzati zawpadAlI //
   Ragh(K)_6.69 //	RaG(K)_6.69 //
   tasminsamāveśitacittavṛttiminduprabhāmindumatīmavetya /	tasmin-samAveSita-citta-vRttim-indu-praBAm-indumatIm-avetya /
   pracakrame vaktumanukramajñā suvistaraṃ vākyamidaṃ sunandā // Ragh(K)_6.70	pracakrame vaktum-anukrama-jQA su-vistaram vAkyam-idam sunandAH // RaG(K)_6.70
   ikṣvākuvaṃśyaḥ kakudaṃ nṛpāṇāṃ kakutstha ityāhitalakṣaṇo 'bhūt /	ikzvAku-vaMSyaH kakudam nRpANAm kakutsTaH iti-Ahita-lakzaNaH aBUt /
   kākutsthaśabdaṃ yata unnatecchāḥ ślāghyaṃ dadhatyuttarakosalendrāḥ //	kAkutsTa-Sabdam yatas unnata-icCAH SlAGyam daDati-uttara-kosala-indrAH //
   Ragh(K)_6.71 //	RaG(K)_6.71 //
   mahendramāsthāya mahokṣarūpaṃ yaḥ saṃyati prāptapinākilīlaḥ /	mahA-indram-AsTAya mahA-ukza-rUpam yaH saMyati prApta-pinAki-lIlaH /
   cakāra bāṇairasurāṅganānāṃ gaṇḍasthalīḥ proṣitapattralekhāḥ //	cakAra bANEH-asura-aFganAnAm gaNxa-sTalIH prozita-pattra-leKAH //
   Ragh(K)_6.72 //	RaG(K)_6.72 //
   airāvaṇāsphālanaviślathaṃ yaḥ saṅghaṭṭayannaṅgadamaṅgadena /	ErAvaNa-AsPAlana-viSlaTam yaH saFGawwayan=-aFgadam-aFgadena /
   upeyuṣaḥ svāmapi mūrtimagryāmardhāsanaṃ gotrabhido 'dhitasthau //	upeyuzaH svAm-api mUrtim-agryAm-arDa-Asanam gotra-BidaH aDitasTO //
   Ragh(K)_6.73 //	RaG(K)_6.73 //
   jātaḥ kule tasya kilendukīrteḥ kulapradīpo nṛpatirdilīpaḥ /	jAtaH kule tasya kila-indu-kIrteH kula-pradIpaH nRpatiH-dilIpaH /
   atiṣṭhadekonaśatakratutve śakrābhyasūyāvinivṛttaye yaḥ // Ragh(K)_6.74 //	atizWat-ekona-Sata-kratu-tve Sakra-aByasUyA-vinivRttaye yaH // RaG(K)_6.74 //
   yasminmahīṃ śāsati māninīnāṃ nidrāṃ vihārārdhapathe gatānām /	yasmin-mahIm SAsati mAninInAm nidrAm vihAra-arDa-paTe gatAnAm /
   vāto 'pi nāsraṃsayadaṃśukāni ko lambayedābharaṇāya hastam // Ragh(K)_6.75	vAtaH api na-asraMsayat-aMSukAni kaH lambayet-ABaraNAya hastam // RaG(K)_6.75
   putro raghustasya padaṃ praśāsti mahākratorviśvajitaḥ prayoktā /	putraH raGuH-tasya padam praSAsti mahA-kratoH-viSva-jitaH prayoktA /
   caturdigāvarjanasambhṛtāṃ yo mṛtpātraśeṣāmakarodvibhūtim // Ragh(K)_6.76	catur-diS-a-Avarjana-samBRtAm yaH mRd-pAtra-SezAm-akarot-viBUtim // RaG(K)_6.76
   ārūḍhamadrīnudadhīnpratīrṇaṃ bhujaṅgamānāṃ vasatiṃ praviṣṭam /	ArUXam-adrIn-udaDIn-pratIrNam BujaFgamAnAm vasatim pravizwam /
   ūrdhvaṃ gataṃ yasya na cānubandhi yaśaḥ paricchettumiyattayālam //	UrDvam gatam yasya na ca-anubanDi yaSaH paricCettum-iyat-tayA-alam //
   Ragh(K)_6.77 //	RaG(K)_6.77 //
   asau kumārastamajo 'nujātastriviṣṭapasyeva patiṃ jayantaḥ /	asO kumAraH-tam-ajaH anujAtaH-trivizwapasya-iva patim jayantaH /
   gurvīṃ dhuraṃ yo bhuvanasya pitryāṃ dhuryeṇa damyaḥ sadṛśīṃ bibharti //	gurvIm Duram yaH Buvanasya pitryAm DuryeNa damyaH sadRSIm biBarti //
   Ragh(K)_6.78 //	RaG(K)_6.78 //
   kulena kāntyā vayasā navena guṇaiśca taistairvinayapradhānaiḥ /	kulena kAntyA vayasA navena guNEH-ca tEH-tEH-vinaya-praDAnEH /
   tvamātmanastulyamimaṃ vṛṇīṣva ratnaṃ samāgacchatu kāñcanena //	tvam-AtmanaH-tulyam-imam vRNIzva ratnam samAgacCatu kAQcanena //
   Ragh(K)_6.79 //	RaG(K)_6.79 //
   tataḥ sunandāvacanāvasāne lajjāṃ mṛdūkṛtya narendrakanyā /	tatas sunandA-vacana-avasAne lajjAm mRdUkRtya narendra-kanyA /
   dṛṣṭyā prasādāmalayā kumāraṃ pratyagrahītsaṃvaraṇasrajeva // Ragh(K)_6.80	dRzwyA prasAda-amalayA kumAram pratyagrahIt-saMvaraNa-srajA-iva // RaG(K)_6.80
   sā yūni tasminnabhilāṣabandhaṃ śaśāka śālīnatayā na vaktum /	sA yUni tasmin=-aBilAza-banDam SaSAka SAlIna-tayA na vaktum /
   romāñcalakṣyeṇa sa gātrayaṣṭiṃ bhittvā nirākrāmadarālakeśyāḥ //	romAQca-lakzyeNa sa gAtra-yazwim BittvA nirAkrAma-darAlakeSyAH //
   Ragh(K)_6.81 //	RaG(K)_6.81 //
   tathāgatāyāṃ parihāsapūrvaṃ sakhyāṃ sakhī vetradharā babhāṣe /	taTAgatAyAm parihAsa-pUrvam saKyAm saKI vetra-DarAH baBAze /
   ārye vrajāmo 'nyata ityathaināṃ vadhūrasūyākuṭilaṃ dadarśa // Ragh(K)_6.82	Arye vrajAmaH anyatas iti-aTa-enAm vaDUH-asUyA-kuwilam dadarSa // RaG(K)_6.82
   sā cūrṇagauraṃ raghunandanasya dhātrīkarābhyāṃ karabhopamorūḥ /	sA cUrNa-gOram raGunandanasya DAtrI-karAByAm karaBa-upama-UrUH /
   āsañjayāmāsa yathāpradeśaṃ kaṇṭhe guṇaṃ mūrtamivānurāgam // Ragh(K)_6.83	AsaQjayAmAsa yaTApradeSam kaNWe guNam mUrtam-iva-anurAgam // RaG(K)_6.83
   tayā srajā maṅgalapuṣpamayyā viśālavakṣaḥsthalalambayā saḥ /	tayA srajA maFgala-puzpa-mayyA viSAla-vakzaH-sTala-lambayA saH /
   amaṃsta kaṇṭhārpitabāhupāśāṃ vidarbharājāvarajāṃ vareṇyaḥ // Ragh(K)_6.84	amaMsta kaNWa-arpita-bAhu-pASAm vidarBa-rAja-avarajAm vareNyaH // RaG(K)_6.84
   śaśinamupagateyaṃ kaumudī meghamuktaṃ jalanidhimanurūpaṃ jahnukanyāvatīrṇā	SaSinam-upagatA-iyam kOmudI meGam-uktam jalaniDim-anurUpam jahnu-kanyA-avatIrNA
   iti samaguṇayogaprītayastatra paurāḥ śravaṇakaṭu nṛpāṇāmekavākyaṃ vivavruḥ	iti sama-guNa-yoga-prItayaH-tatra pOrAH SravaNa-kawu nRpANAm-eka-vAkyam vivavruH
   // Ragh(K)_6.85 //	// RaG(K)_6.85 //
   pramuditavarapakṣamekatastatkṣitipatimaṇḍalamanyato vitānam /	pramudita-vara-pakzam-ekatas-tad-kzitipati-maNxalam-anyatas vitAnam /
   uṣasi sara iva praphultapadmaṃ kumudavanapratipannanidramāsīt //	uzasi saraH iva praPulta-padmam kumuda-vana-pratipanna-nidram-AsIt //
   Ragh(K)_6.86 //	RaG(K)_6.86 //
   || iti raghuvaṃśe mahākāvye ṣaṣṭhaḥ sargaḥ ||	|| iti raGu-vaMSe mahAkAvye zazWaH sargaH ||
