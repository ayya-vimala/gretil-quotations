   Buddhacarita	BudDa-carita
   CANTO 1	CANTO 1
   aikṣvāka ikṣvākusamaprabhāvaḥśākyeṣvaśakyeṣu viśuddhavṛttaḥ /	EkzvAkaH ikzvAku-sama-praBAvaH-SAkyezu-aSakyezu viSudDa-vRttaH /
   priyaḥ śaraccandra iva prajānāṃ śuddhodano nāma babhūva rājā // Bc_1.1 //	priyaH Sarad-candraH iva prajAnAm SudDodanaH nAma baBUva rAjA // Bc_1.1 //
   tasyendrakalpasya babhūva patnī dīptyā narendrasya samaprabhāvā /	tasya-indra-kalpasya baBUva patnI dIptyA narendrasya sama-praBAvAH /
   padmeva lakṣmīḥ pṛthivīva dhīrā māyeti nāmnānupameva māyā // Bc_1.2 //	padmA-iva lakzmIH pRTivI-iva DIrA mAyA-iti nAmnA-anupamA-iva mAyA // Bc_1.2 //
   sārdha tayāsau vijahāra rājā nācintayadvaiśravaṇasya lakṣmīm /	sArDa tayA-asO vijahAra rAjA na-acintayat-vESravaNasya lakzmIm /
   tataśca vidheva samādhiyuktā garbha dadhe pāpavivarjitā sā // Bc_1.3 //	tatas-ca viDA-iva samADi-yuktA garBa daDe pApa-vivarjitA sA // Bc_1.3 //
   prāggarbhadhānnānmanujendrapatnī sitaṃ dadarśa dviparājamekam /	prAk-garBaDA-annAt-manuja-indra-patnI sitam dadarSa dvipa-rAjam-ekam /
   svapne viśantaṃ vapurātmanaḥ sā na tannimittaṃ samavāpa tāpam // Bc_1.4 //	svapne viSantam vapuH-AtmanaH sA na tad-nimittam samavApa tApam // Bc_1.4 //
   sā tasya devapratimasya devī garbheṇa vaṃśaśriyamudvahantī /	sA tasya deva-pratimasya devI garBeNa vaMSa-Sriyam-udvahantI /
   śramaṃ na lebhe na śucaṃ na māyāṃ gantuṃ vanaṃ sā nibhṛtaṃ cakāṅkṣa //	Sramam na leBe na Sucam na mAyAm gantum vanam sA niBRtam cakAFkzaH //
   Bc_1.5 //	Bc_1.5 //
   sā lumbinī nāma vanāntabhūmiṃ citradrūmāṃ caitrarathābhirāmām /	sA lumbinI nAma vanAnta-BUmim citradrUmAm cEtraraTa-aBirAmAm /
   dhyānānukūlāṃ vijanāmiyeṣa tasyāṃ nivāsāya nṛpaṃ babhāṣe // Bc_1.6 //	DyAna-anukUlAm vijanAm-iyeza tasyAm nivAsAya nRpam baBAze // Bc_1.6 //
   āryāśayāṃ tāṃ pravaṇāṃ ca dharme vijñāya kautūhalaharṣapūrṇaḥ /	Arya-ASayAm tAm pravaNAm ca Darme vijQAya kOtUhala-harza-pUrNaH /
   śivāt purād bhūmipatirjagāma tatprītaye nāpi vihārahetoḥ // Bc_1.7 //	SivAt purAt BUmipatiH-jagAma tad-prItaye na-api vihAra-hetoH // Bc_1.7 //
   tasminvane śrīmati rājapatnī prasūtikālaṃ samavekṣamāṇā /	tasmin-vane SrImati rAja-patnI prasUti-kAlam samavekzamANAH /
   śayyāṃ vitānopahitāṃ prapede nārīsahasrairabhinandyamānā // Bc_1.8 //	SayyAm vitAna-upahitAm prapede nArI-sahasrEH-aBinandyamAnAH // Bc_1.8 //
   tataḥ prasannaśca babhūva puṣyastasyāśca devyā vratasaṃskṛtāyāḥ /	tatas prasannaH-ca baBUva puzyaH-tasyAH-ca devyAH vrata-saMskRtAyAH /
   pārśvātsuto lokahitāya jajñe nirvedanaṃ caiva nirāmayaṃ ca // Bc_1.9 //	pArSvAt-sutaH loka-hitAya jajQe nirvedanam ca-eva nirAmayam ca // Bc_1.9 //
   ūroryathaurvasya pṛthośca hastānmāndhāturindrapratimasya mūrdhnaḥ /	UroH-yaTA-Orvasya pRToH-ca hastAt-mAnDAtuH-indra-pratimasya mUrDnaH /
   kakṣīvataścaiva bhujāṃsadeśāttathāvidhaṃ tasya babhūva janma // Bc_1.10 //	kakzIvataH-ca-eva Buja-aMsa-deSAt-taTAviDam tasya baBUva janma // Bc_1.10 //
   krameṇa garbhādabhiniḥsṛtaḥ san babhau cyutaḥ khādiva yonyajātaḥ /	krameNa garBAt-aBiniHsRtaH san baBO cyutaH KAt-iva yoni-ajAtaH /
   kalpeṣvanekeṣu ca bhāvitātmā yaḥ saṃprajānansuṣuve na mūḍhaḥ // Bc_1.11 //	kalpezu-anekezu ca BAvitAtmA yaH saMprajA-nan-suzuve na mUXaH // Bc_1.11 //
   dīptyā ca dhairyeṇa ca yo rarāja bālo ravibhūmimivāvatīrṇaḥ /	dIptyA ca DEryeNa ca yaH rarAja bAlaH ravi-BUmim-iva-avatIrNaH /
   tathātidīpto 'pi nirīkṣyamāṇo jahāra cakṣūṃṣi yathā śaśāṅkaḥ // Bc_1.12 //	taTA-ati-dIptaH api nirIkzyamANaH jahAra cakzUMzi yaTA SaSAFkaH // Bc_1.12 //
   sa hi svagātraprabhayojjvalantyā dīpaprabhāṃ bhāskaravanmumoṣa /	sa hi sva-gAtra-praBayA-ujjvalantyA dIpa-praBAm BAskara-vat-mumoza /
   mahārhajāmbūnadacāruvarṇo vidyotayāmāsa diśaśca sarvāḥ // Bc_1.13 //	mahArha-jAmbUnada-cAru-varNaH vidyotayAmAsa diSaH-ca sarvAH // Bc_1.13 //
   anākulānyubjasamudgatāni niṣpeṣavadvyāyatavikramāṇi /	anAkula-ani-ubja-samudgatAni nizpeza-vat-vyAyata-vikramANi /
   tathaiva dhīrāṇi padāni sapta saptarṣitārāsadṛśo jagāma // Bc_1.14 //	taTA-eva DIrANi padAni sapta saptarzi-tArA-sadRSaH jagAma // Bc_1.14 //
   bodhāya jāto 'smi jagaddhitārthamantyā bhavotpattiriyaṃ mameti /	boDAya jAtaH asmi jagat-hita-arTam-antyA Bava-utpattiH-iyam mama-iti /
   caturdiśaṃ siṃhagatirvilokya vāṇī ca bhavyārthakarīmuvāca // Bc_1.15 //	caturdiSam siMha-gatiH-vilokya vANI ca Bavya-arTa-karIm-uvAca // Bc_1.15 //
   khātprasrūte candramarīciśubhre dve vāridhāre śiśiroṣṇavīrye /	KAt-prasrUte candra-marIci-SuBre dve vAri-DAre SiSira-uzNa-vIrye /
   śarīrasaṃsparśasukhāntarāya nipetaturmūrdhani tasya saumye // Bc_1.16 //	SarIra-saMsparSa-suKa-antarAya nipetatuH-mUrDani tasya sOmye // Bc_1.16 //
   śrīmadvitāne kanakojjvalāṅge vaiḍūryapāde śayane śayānam /	SrImat-vitAne kanaka-ujjvala-aFge vExUrya-pAde Sayane SayAnam /
   yadgauravātkāñcanapadmahastā yakṣādhipāḥ saṃparivārya tasthuḥ // Bc_1.17	yat-gOravAt-kAQcana-padma-hastAH yakza-aDipAH saMparivArya tasTuH // Bc_1.17
   adṛśyabhāvāśca divaukasaḥ khe yasya prabhāvātpraṇataiḥ śīrobhiḥ /	adRSya-BAvAH-ca divOkasaH Ke yasya praBAvAt-praNatEH SIroBiH /
   ādhārayan pāṇḍaramātapatraṃ bodhāya jepuḥ paramāśiṣaśca // Bc_1.18 //	ADArayan pANxaram-Ata-patram boDAya jepuH parama-ASizaH-ca // Bc_1.18 //
   mahoragā dharmaviśeṣatarṣād buddheṣvatīteṣu kṛtādhikārāḥ /	mahA-uragAH Darma-viSeza-tarzAt budDezu-atItezu kRta-aDikArAH /
   yamavyajan bhaktiviśiṣṭanetrā mandārapuṣpaiḥ samavākiraṃśca // Bc_1.19 //	yama-vyajan Bakti-viSizwa-netrAH mandAra-puzpEH samavAkiran=-ca // Bc_1.19 //
   tathāgatotpādaguṇena tuṣṭāḥ śuddhādhivāsāśca viśuddhasattvāḥ /	taTAgata-utpAda-guNena tuzwAH SudDa-aDivAsAH-ca viSudDa-sattvAH /
   devā nanandurvigate 'pi rāge magnasya duḥkhe jagato hitāya // Bc_1.20 //	devAH nananduH-vigate api rAge magnasya duHKe jagataH hitAya // Bc_1.20 //
   yasya prasūtau girirājakīlā vātāhatā nauriva bhūścacāla /	yasya prasUtO girirAjakIlA vAta-AhatA nOH-iva BUH-cacAla /
   sacandanā cotpalapadmagarbhā papāta vṛṣṭirgaganādanabhrāt // Bc_1.21 //	sa-candanA ca-utpala-padma-garBA papAta vRzwiH-gaganAt-anaBrAt // Bc_1.21 //
   vātā vavuḥ sparśasukhā manojñā divyāni vāsāṃsyavapātayantaḥ /	vAtAH vavuH sparSa-suKAH manojQAH divyAni vAsAMsi-avapAtayantaH /
   sūryaḥ sa evābhyadhikaṃ cakāśe jajvāla saumyārciranīrito 'gniḥ // Bc_1.22	sUryaH saH eva-aByaDikam cakASe jajvAla sOmya-arciH-anIritaH agniH // Bc_1.22
   prāguttare cāvasathapradeśe kūpaḥ svayaṃ prādurabhūtsitāmbuḥ	prAc-uttare ca-AvasaTa-pradeSe kUpaH svayam prAduraBUt-sita-ambuH
   antaḥpurāṇyāgatavismayāni yasmin kriyāstīrtha iva pracakruḥ // Bc_1.23 //	antaHpurANi-Agata-vismayAni yasmin kriyAH-tIrTaH iva pracakruH // Bc_1.23 //
   dharmārthibhirbhūtagaṇaiśca divyaistaddarśanārtha vanamāpupūre /	Darma-arTiBiH-BUta-gaNEH-ca divyEH-tad-darSana-arTa vanam-ApupUre /
   kautūhalenaiva ca pādapebhyaḥ puṣpāṇyakāle 'pyavapātayadbhiḥ // Bc_1.24 //	kOtUhalena-eva ca pAdapeByaH puzpANi-akAle api-avapAtayadBiH // Bc_1.24 //
   bhūtairasaumyaiḥ parityaktahiṃsairnākāri pīḍā svagaṇe pare vā /	BUtEH-asOmyEH parityakta-hiMsEH-na-akAri pIxA sva-gaNe pare vA /
   loke hi sarvāśca vinā prayāsaṃ rujo narāṇāṃ śamayāṃbabhūvuḥ // Bc_1.25 //	loke hi sarvAH-ca vinA prayAsam rujaH narANAm SamayAMbaBUvuH // Bc_1.25 //
   kalaṃ praṇeduḥ mṛgapakṣiṇaśca śāntāmbuvāhāḥ sarito babhūvuḥ /	kalam praNeduH mRga-pakziNaH-ca SAnta-ambu-vAhAH saritaH baBUvuH /
   diśaḥ prasedurvimale nirabhre vihāyase dundubhayo nineduḥ // Bc_1.26 //	diSaH praseduH-vimale niraBre vihAyase dunduBayaH nineduH // Bc_1.26 //
   lokasya mokṣāya gurau prasūte śamaṃ prapede jagadavyavastham /	lokasya mokzAya gurO prasUte Samam prapede jagat-avyavasTam /
   prāpyeva nāthaṃ khalu nītimantam eko na māro mudamāpa loke // Bc_1.27 //	prApya-iva nATam Kalu nItimantam ekaH na mAraH mudam-Apa loke // Bc_1.27 //
   divyādbhutaṃ janma nirīkṣya tasya dhīro 'pi rājā bahukṣobhametaḥ /	divya-adButam janma nirIkzya tasya DIraH api rAjA bahu-kzoBam-etaH /
   snehādasau bhītipramodajanye dve vāridhāre mumuce narendraḥ // Bc_1.28 //	snehAt-asO BIti-pramoda-janye dve vAri-DAre mumuce narendraH // Bc_1.28 //
   amānuṣī tasya niśamya śaktiṃ mātā prakṛtyā karuṇārdracittā /	amAnuzI tasya niSamya Saktim mAtA prakRtyA karuNA-Ardra-cittAH /
   prītā ca bhītā ca babhūva devī śītoṣṇamiśreva jalasya dhārā // Bc_1.29 //	prItA ca BItA ca baBUva devI SIta-uzNa-miSrA-iva jalasya DArAH // Bc_1.29 //
   nirīkṣamāṇā bhayahetumeva dhyātuṃ na śekuḥ vanitāḥ pravṛddhāḥ /	nirIkzamANAH Baya-hetum-eva DyAtum na SekuH vanitAH pravRdDAH /
   pūtāśca tā maṅgalakarma cakruḥ śivaṃ yayācuḥ śiśave suraughān // Bc_1.30	pUtAH-ca tAH maFgala-karma cakruH Sivam yayAcuH SiSave sura-oGAn // Bc_1.30
   viprāśca khyātāḥ śrutaśīlavāgbhiḥ śrutvā nimittāni vicārya samyak /	viprAH-ca KyAtAH Sruta-SIla-vAgBiH SrutvA nimittAni vicArya samyak /
   mukhaiḥ praphullaiścakitaiśca dīptaiḥ / bhītaprasannaṃ nṛpametya procuḥ //	muKEH praPullEH-cakitEH-ca dIptEH / BIta-prasannam nRpam-etya procuH //
   Bc_1.31 //	Bc_1.31 //
   śamepsavo ye bhuvi santi sattvāḥ / putraṃ vinecchanti guṇaṃ na kañcit /	Sama-IpsavaH ye Buvi santi sattvAH / putram vinA-icCanti guNam na kaQcid /
   tvatputra eṣo 'sti kulapradīpaḥ / nṛtyotsavaṃ tvadya vidhehi rājan //	tvad-putraH ezaH asti kula-pradIpaH / nRtya-utsavam tu-adya viDehi rAjan //
   Bc_1.32 //	Bc_1.32 //
   vihāya cintāṃ bhava śāntacitto modasva vaṃśastava vṛddhibhāgī /	vihAya cintAm Bava SAnta-cittaH modasva vaMSaH-tava vRdDi-BAgI /
   lokasya netā tava putrabhūtaḥ duḥkhārditānāṃ bhuvi eṣa trātā // Bc_1.33 //	lokasya netA tava putra-BUtaH duHKa-arditAnAm Buvi eza trAtA // Bc_1.33 //
   dīpaprabho 'yaṃ kanakojjvalāṅgaḥ sulakṣaṇairyaistu samanvito 'sti /	dIpa-praBaH ayam kanaka-ujjvala-aFgaH su-lakzaNEH-yEH-tu samanvitaH asti /
   nidhirguṇānāṃ samaye sa gatāṃ buddharṣibhāvaṃ paramāṃ śriyaṃ vā // Bc_1.34	niDiH-guNAnAm samaye sa gatAm budDa-Rzi-BAvam paramAm Sriyam vA // Bc_1.34
   icchedasau vai pṛthivīśriyaṃ cet nyāyena jitvā pṛthivī samagrām /	icCet-asO vE pRTivI-Sriyam ced nyAyena jitvA pRTivI samagrAm /
   bhūpeṣu rājeta yathā prakāśaḥ graheṣu sarveṣu ravervibhāti // Bc_1.35 //	BUpezu rAjeta yaTA prakASaH grahezu sarvezu raveH-viBAti // Bc_1.35 //
   mokṣāya cedvā vanameva gacchet / tattvena samyak sa vijitya sarvān /	mokzAya ced-vA vanam-eva gacCet / tattvena samyak sa vijitya sarvAn /
   matān pṛthivyāṃ bahumānametaḥ rājeta śaileṣu yathā sumeruḥ // Bc_1.36 //	matAn pRTivyAm bahu-mAnam-etaH rAjeta SElezu yaTA sumeruH // Bc_1.36 //
   yathā hiraṇyaṃ śuci dhātumadhye merurgirīṇāṃ sarasāṃ samudraḥ /	yaTA hiraNyam Suci DAtu-maDye meruH-girINAm sarasAm samudraH /
   tārāsu candrastapatāṃ ca sūryaḥ putrastathā te dvipadeṣu varyaḥ // Bc_1.37	tArAsu candraH-tapatAm ca sUryaH putraH-taTA te dvipadezu varyaH // Bc_1.37
   tasyākṣiṇī nirnimiṣe viśāle snigdhe ca dīpte vimale tathaiva /	tasya-akziNI nirnimize viSAle snigDe ca dIpte vimale taTA-eva /
   niṣkampakṛṣṇāyataśuddhapakṣme draṣṭuṃ samarthe khalu sarvabhāvān //	nizkampa-kRzNa-Ayata-SudDa-pakzme drazwum samarTe Kalu sarva-BAvAn //
   Bc_1.38 //	Bc_1.38 //
   kasmānnu hetoḥ kathitānbhavadbhiḥ varānguṇān dhārayate kumāraḥ /	kasmAt-nu hetoH kaTitAn-BavadBiH varAn-guNAn DArayate kumAraH /
   prāpurna pūrve munayo nṛpāśca rājñeti pṛṣṭā jagadus dvijāstam // Bc_1.39	prApuH-na pUrve munayaH nRpAH-ca rAjQA-iti pRzwAH jagaduH dvijAH-tam // Bc_1.39
   khyātāni karmāṇi yaśo matiśca pūrva na bhūtāni bhavanti paścāt /	KyAtAni karmANi yaSaH matiH-ca pUrva na BUtAni Bavanti paScAt /
   guṇā hi sarvāḥ prabhavanti hetoḥ nidarśanānyatra ca no nibodha // Bc_1.40	guNAH hi sarvAH praBavanti hetoH nidarSanAni-atra ca naH niboDa // Bc_1.40
   yadrājaśāstraṃ bhṛguraṅgirā vā na cakraturvaśakarāvṛṣī tau /	yat-rAja-SAstram BRguH-aFgirAH vA na cakratuH-vaSa-karO=-RzI tO /
   tayoḥ sutau saumya sasarjatustatkālena śukraśca bṛhaspatiśca // Bc_1.41 //	tayoH sutO sOmya sasarjatuH-tad-kAlena SukraH-ca bRhaspatiH-ca // Bc_1.41 //
   sārasvataścāpi jagāda naṣṭaṃ vedaṃ punaryaṃ dadṛśurna pūrve /	sArasvataH-ca-api jagAda nazwam vedam punar-yam dadRSuH-na pUrve /
   vyāsastathainaṃ bahudhā cakāra na yaṃ vasiṣṭhaḥ kṛtavānaśaktiḥ // Bc_1.42	vyAsaH-taTA-enam bahuDA cakAra na yam vasizWaH kRta-vAn-aSaktiH // Bc_1.42
   vālmīkirādau ca sasarja padyaṃ jagrantha yanna cyavano maharṣiḥ /	vAlmIkiH-AdO ca sasarja padyam jagranTa yat-na cyavanaH mahA-RziH /
   cikitsitaṃ yacca cakāra nātriḥ paścāttadātreya ṛṣirjagāda // Bc_1.43 //	cikitsitam yat-ca cakAra na-atriH paScAt-tat-AtreyaH RziH-jagAda // Bc_1.43 //
   yacca dvijatvaṃ kuśiko na lebhe tadgādhinaḥ sunūravāpa rājan /	yat-ca dvija-tvam kuSikaH na leBe tad-gADinaH sunUravApa rAjan /
   velāṃ samudre sagaraśca dadhre nekṣvākavo yāṃ prathamaṃ babandhuḥ //	velAm samudre sagaraH-ca daDre na-ikzvAkavaH yAm praTamam babanDuH //
   Bc_1.44 //	Bc_1.44 //
   ācāryakaṃ yogavidhau dvijānāmaprāptamanyairjanako jagāma /	AcAryakam yoga-viDO dvijAnAm-aprAptam-anyEH-janakaH jagAma /
   khyātāni karmāṇi ca yāni śaureḥ śūrādayasteṣvabalā babhūvuḥ // Bc_1.45 //	KyAtAni karmANi ca yAni SOreH SUra-AdayaH-tezu-abalAH baBUvuH // Bc_1.45 //
   tasmātpramāṇaṃ na vayo na vaṃśaḥ kaścitkvacicchraiṣṭhyamupaiti loke /	tasmAt-pramANam na vayaH na vaMSaH kaScid-kvacid-SrEzWyam-upEti loke /
   rājñāmṛṣīṇāṃ ca hi tāni tāni kṛtāni putrairakṛtāni pūrvaiḥ // Bc_1.46 //	rAjQAm-RzINAm ca hi tAni tAni kRtAni putrEH-akRtAni pUrvEH // Bc_1.46 //
   evaṃ nṛpaḥ pratyayitairdvijaistairāśvāsitaścāpyabhinanditaśca /	evam nRpaH pratyayitEH-dvijEH-tEH-ASvAsitaH-ca-api-aBinanditaH-ca /
   śaṅkāmaniṣṭāṃ vijahau manastaḥ praharṣamevādhikamāruroha // Bc_1.47 //	SaFkAm-anizwAm vijahO manastaH praharzam-eva-aDikam-Aruroha // Bc_1.47 //
   prītaśca tebhyo dvijasattamebhyaḥ satkārapūrva pradadau dhanāni /	prItaH-ca teByaH dvijasattameByaH satkAra-pUrva pradadO DanAni /
   bhūyādayaṃ bhūmipatiryathokto yāyājjarāmetya vanāni ceti // Bc_1.48 //	BUyAt-ayam BUmipatiH-yaTA-uktaH yAyAt-jarAm-etya vanAni ca-iti // Bc_1.48 //
   atho nimittaiśca tapobalācca tajjanma janmāntakarasya buddhvā /	aTo nimittEH-ca tapaH-balAt-ca tad-janma janmAnta-karasya budDvA /
   śākyeśvarasyālayamājagāma saddharmatarṣādasito maharṣiḥ // Bc_1.49 //	SAkyeSvarasya-Alayam-AjagAma sadDarma-tarzAt-asitaH mahA-RziH // Bc_1.49 //
   taṃ brahmavidbrahmavidaṃ jvalantaṃ brāhmyā śriyā caiva tapaḥśriyā ca /	tam brahma-vid-brahma-vidam jvalantam brAhmyA SriyA ca-eva tapaH-SriyA ca /
   rājño gururgauravasatkriyābhyāṃ praveśāyāmāsa narendrasadma // Bc_1.50 //	rAjQaH guruH-gOrava-satkriyAByAm praveSAyAmAsa narendra-sadma // Bc_1.50 //
   sa pārthivāntaḥpurasaṃnikarṣa kumārajanmāgataharṣavegaḥ /	sa pArTiva-antaHpura-saMnikarza kumAra-janma-Agata-harza-vegaH /
   viveśa dhīro vanasaṃjñayeva tapaḥprakarṣācca jarāśrayācca // Bc_1.51 //	viveSa DIraH vana-saMjQayA-iva tapaH-prakarzAt-ca jarA-ASrayAt-ca // Bc_1.51 //
   tato nṛpastaṃ munimāsanasthaṃ pādyārdhyapūrvaṃ pratipūjya samyak /	tatas nRpaH-tam munim-Asana-sTam pAdya-ArDya-pUrvam pratipUjya samyak /
   nimantrayāmāsa yathopacāraṃ purā vasiṣṭhaṃ sa ivāntidevaḥ // Bc_1.52 //	nimantrayAmAsa yaTA-upacAram purA vasizWam saH iva-antidevaH // Bc_1.52 //
   dhanyo 'smyanugrāhyamidaṃ kulaṃ me / yanmāṃ didṛkṣurbhagavānupetaḥ /	DanyaH asmi-anugrAhyam-idam kulam me / yat-mAm didRkzuH-BagavAn-upetaH /
   ājñāpyatāṃ kiṃ karavāṇi saumya śiṣyo 'smi viśrambhitumarhasīti // Bc_1.53	AjQApyatAm kim karavANi sOmya SizyaH asmi viSramBitum-arhasi-iti // Bc_1.53
   evaṃ nṛpeṇopanimantritaḥ sansarveṇa bhāvena muniryathāvat /	evam nRpeNa-upanimantritaH san-sarveNa BAvena muniH-yaTAvat /
   sa vismayotphullaviśāladṛṣṭirgambhīradhīrāṇi vacāṃsyuvāca // Bc_1.54 //	sa vismaya-utPulla-viSAla-dRzwiH-gamBIra-DIrANi vacAMsi-uvAca // Bc_1.54 //
   mahātmani tvayyupapannametatpriyātithau tyāgini dharmakāme /	mahAtmani tvayi-upapannam-etat-priya-atiTO tyAgini Darma-kAme /
   sattvānvayajñānavayo 'nurūpā snigdhā yadevaṃ mayi me matiḥ syāt // Bc_1.55	sattva-anvaya-jQAna-vayaH anurUpA snigDA yat-evam mayi me matiH syAt // Bc_1.55
   etacca tadyena nṛparṣayaste / dharmeṇa sūkṣmeṇa dhanānyavāpya /	etat-ca tat-yena nRpa-RzayaH-te / DarmeNa sUkzmeNa DanAni-avApya /
   nityaṃ tyajanto vidhivadbabhūvustapobhirāḍhyā vibhavairdaridrāḥ // Bc_1.56	nityam tyajantaH viDivat-baBUvuH-tapoBiH-AXyAH viBavEH-daridrAH // Bc_1.56
   prayojanaṃ yattu mamopayāne tanme śṛṇu prītimupehi ca tvam /	prayojanam yat-tu mama-upayAne tat-me SRNu prItim-upehi ca tvam /
   divyā mayādityapathe śrutā vāgbodhāya jātastanayastaveti // Bc_1.57 //	divyA mayA-Aditya-paTe SrutA vAc-boDAya jAtaH-tanayaH-tava-iti // Bc_1.57 //
   śrutvā vacastacca manaśca yuktvā jñātvā nimittaiśca tato 'smyupetaḥ /	SrutvA vacaH-tat-ca manaH-ca yuktvA jQAtvA nimittEH-ca tatas asmi-upetaH /
   didṛkṣayā śākyakuladhvajasya śakradhvajasyeva samucchritasya // Bc_1.58 //	didRkzayA SAkya-kula-Dvajasya Sakra-Dvajasya-iva samucCritasya // Bc_1.58 //
   ityetadevaṃ vacanaṃ niśamya praharṣasaṃbhrāntagatinarendraḥ /	iti-etat-evam vacanam niSamya praharza-saMBrAnta-gati-narendraH /
   ādāya dhātryaṅkagataṃ kumāraṃ saṃdarśayāmāsa tapodhanāya // Bc_1.59 //	AdAya DAtrI-aFka-gatam kumAram saMdarSayAmAsa tapoDanAya // Bc_1.59 //
   cakrāṅkapādaṃ sa tato maharṣirjālāvanaddhāṅgulipāṇipādam /	cakra-aFka-pAdam sa tatas mahA-RziH-jAlA-avanadDa-aFguli-pANi-pAdam /
   sorṇabhruvaṃ vāraṇavastikośaṃ savismayaṃ rājasutaṃ dadarśa // Bc_1.60 //	sa-UrNa-Bruvam vAraNa-vasti-koSam sa-vismayam rAja-sutam dadarSa // Bc_1.60 //
   dhātryaṅkasaṃviṣṭamavekṣya cainaṃ devyaṅkasaṃviṣṭamivāgnisūnum /	DAtrI-aFka-saMvizwam-avekzya ca-enam devI-aFka-saMvizwam-iva-agni-sUnum /
   babhūva pakṣmāntavicañcitāśrurniśvasya caiva tridivonmukho 'bhūt //	baBUva pakzma-anta-vicaQcita-aSruH-niSvasya ca-eva tridiva-unmuKaH aBUt //
   Bc_1.61 //	Bc_1.61 //
   dṛṣṭvāsitaṃ tvaśrupariplutākṣaṃ / snehāttanūjasya nṛpaścakampe /	dRzwvA-asitam tu-aSru-paripluta-akzam / snehAt-tanUjasya nRpaH-cakampe /
   sagadgadaṃ bāṣpakaṣāyakaṇṭhaḥ papraccha sa prāñjalirānatāṅgaḥ // Bc_1.62	sa-gadgadam bAzpa-kazAya-kaNWaH papracCa sa prAQjaliH-Anata-aFgaH // Bc_1.62
   alpāntaraṃ yasya vapuḥ surebhyo bavhadbhutaṃ yasya ca janma dīptam /	alpa-antaram yasya vapuH sureByaH bavhadButam yasya ca janma dIptam /
   yasyottamaṃ bhāvinamāttha cārtha taṃ prekṣya kasmāttava dhīra bāṣpaḥ //	yasya-uttamam BAvinam-AtTa ca-arTa tam prekzya kasmAt-tava DIra bAzpaH //
   Bc_1.63 //	Bc_1.63 //
   api sthirāyurbhagavan kumāraḥ kaccinna śokāya mama prasūtaḥ /	api sTira-AyuH-Bagavan kumAraH kaccit-na SokAya mama prasUtaH /
   labdhaḥ kathaṃcitsalilāñjalirme na khalvimaṃ pātumupaiti kālaḥ // Bc_1.64	labDaH kaTaMcid-salila-aQjaliH-me na Kalu-imam pAtum-upEti kAlaH // Bc_1.64
   apyakṣayaṃ me yaśaso nidhānaṃ kacciddhruvo me kulahastasāraḥ /	api-akzayam me yaSasaH niDAnam kaccit-DruvaH me kula-hasta-sAraH /
   api prayāsyāmi sukhaṃ paratra supto 'pi putre 'nimiṣaikacakṣuḥ // Bc_1.65	api prayAsyAmi suKam paratra suptaH api putre animiza-eka-cakzuH // Bc_1.65
   kaccinna me jātamaphullameva kulapravālaṃ pariśoṣabhāgi /	kaccit-na me jAtam-aPullam-eva kula-pravAlam pariSoza-BAgi /
   kṣipraṃ vibho brūhi na me 'sti śāntiḥ snehaṃ sute vetsi hi bāndhavānām //	kzipram viBo brUhi na me asti SAntiH sneham sute vetsi hi bAnDavAnAm //
   Bc_1.66 //	Bc_1.66 //
   ityāgatāvegamaniṣṭabuddhyā buddhvā narendraṃ sa munirbabhāṣe /	iti-Agata-Avegam-anizwa-budDyA budDvA narendram sa muniH-baBAze /
   mā bhūnmatiste nṛpa kācidanyā niḥsaṃśayaṃ tadyadavocamasmi // Bc_1.67 //	mA BUt-matiH-te nRpa kAcid-anyA niHsaMSayam tat-yat-avocam-asmi // Bc_1.67 //
   nāsyānyathātvaṃ prati vikriyā me svāṃ vañcanāṃ tu prati viklavo 'smi /	na-asya-anyaTAtvam prati vikriyA me svAm vaQcanAm tu prati viklavaH asmi /
   kālo hi me yātumayaṃ ca jāto jātikṣayasyāsulabhasya boddhā // Bc_1.68 //	kAlaH hi me yAtu-mayam ca jAtaH jAti-kzayasya-asulaBasya bodDA // Bc_1.68 //
   vihāya rājyaṃ viṣayeṣvanāsthastīvraiḥ prayatnairadhigamya tattvam /	vihAya rAjyam vizayezu-anAsTaH-tIvrEH prayatnEH-aDigamya tattvam /
   jagatyayaṃ mohatamo nihantuṃ jvaliṣyati jñānamayo hi sūryaḥ // Bc_1.69 //	jagati-ayam mohatamaH nihantum jvalizyati jQAna-mayaH hi sUryaH // Bc_1.69 //
   duḥkhārṇavādvyādhivikīrṇaphenājjarātaraṅgānmaraṇogravegāt /	duHKa-arNavAt-vyADi-vikIrNa-PenAt-jarA-taraFgAt-maraNa-ugra-vegAt /
   uttārayiṣyatyayamuhyamānamārta jagajjñānamahāplavena // Bc_1.70 //	uttArayizyati-ayam-uhyamAnam-Arta jagat-jQAna-mahA-plavena // Bc_1.70 //
   prajñāmbuvegāṃ sthiraśīlavaprāṃ samādhiśītāṃ vratacakravākām /	prajQA-ambu-vegAm sTira-SIla-vaprAm samADi-SItAm vrata-cakravAkAm /
   asyottamāṃ dharmanadī pravṛtāṃ / tṛṣṇārditaḥ pāsyati jīvalokaḥ // Bc_1.71	asya-uttamAm Darma-nadI pravRtAm / tRzNA-arditaH pAsyati jIva-lokaH // Bc_1.71
   duḥkhārditebhyo viṣayāvṛtebhyaḥ saṃsārakāntārapathasthitebhyaḥ /	duHKa-arditeByaH vizaya-AvRteByaH saMsAra-kAntAra-paTa-sTiteByaH /
   ākhyāsyati hyeṣa vimokṣamārga mārgapranaṣṭebhya ivādhvagebhyaḥ // Bc_1.72	AKyAsyati hi-eza vimokza-mArga mArga-pranazweByaH iva-aDvageByaH // Bc_1.72
   vidahyamānāya janāya loke rāgāgnināyaṃ viṣayendhanena /	vidahyamAnAya janAya loke rAga-agninA-ayam vizaya-inDanena /
   pralhādamādhāsyati dharmavṛṣṭyā vṛṣṭyā mahāmegha ivātapānte // Bc_1.73 //	pralhAdam-ADAsyati Darma-vRzwyA vRzwyA mahA-meGaH iva-Atapa-ante // Bc_1.73 //
   tṛṣṇārgalaṃ mohatamaḥkapāṭaṃ dvāraṃ prajānāmapayānahetoḥ /	tRzNA-argalam moha-tamaH-kapAwam dvAram prajAnAm-apayAna-hetoH /
   vipāṭayiṣyatyayamuttamena saddharmatāḍena durāsadena // Bc_1.74 //	vipAwayizyati-ayam-uttamena sat-Darma-tAxena durAsadena // Bc_1.74 //
   svairmohapāśaiḥ pariveṣṭitasya duḥkhābhibhūtasya nirāśrayasya /	svEH-moha-pASEH parivezwitasya duHKa-aBiBUtasya nirASrayasya /
   lokasya saṃbudhya ca dharmarājaḥ kariṣyate bandhanamokṣameṣaḥ // Bc_1.75	lokasya saMbuDya ca DarmarAjaH karizyate banDana-mokza-mezaH // Bc_1.75
   tanmā kṛthāḥ śokamimaṃ prati tvamasminsa śocyo 'sti manuṣyaloke /	tat-mA kRTAH Sokam-imam prati tvam-asmin-sa SocyaH asti manuzya-loke /
   mohena vā kāmasukhairmadādvā yo naiṣṭhikaṃ śroṣyati nāsya dharmam //	mohena vA kAma-suKEH-madAt-vA yaH nEzWikam Srozyati na-asya Darmam //
   Bc_1.76 //	Bc_1.76 //
   bhraṣṭasya tasmācca guṇādato me dhyānāni labdhvāpyakṛtārthataiva /	Brazwasya tasmAt-ca guNAt-atas me DyAnAni labDvA-api-akRtArTa-tA-eva /
   dharmasya tasyāśravaṇādahaṃ hi manye vipattiṃ tridive 'pi vāsam // Bc_1.77	Darmasya tasya-aSravaNAt-aham hi manye vipattim tridive api vAsam // Bc_1.77
   iti śrutārthaḥ sasuhṛtsadārastyaktvā viṣādaṃ mumude narendraḥ /	iti Sruta-arTaH sa-suhRd-sa-dAraH-tyaktvA vizAdam mumude narendraH /
   evaṃvidho 'yaṃ tanayo mameti mene sa hi svāmapi sāravattām // Bc_1.78 //	evaMviDaH ayam tanayaH mama-iti mene sa hi svAm-api sAravat-tAm // Bc_1.78 //
   ārṣeṇa mārgeṇa tu yāsyatīti cintāvidheyaṃ hṛdayaṃ cakāra /	ArzeNa mArgeNa tu yAsyati-iti cintA-viDeyam hRdayam cakAra /
   na khalvasau na priyadharmapakṣaḥ / saṃtānanāśāttu bhayaṃ dadarśa //	na Kalu-asO na priya-Darma-pakzaH / saMtAna-nASAt-tu Bayam dadarSa //
   Bc_1.79 //	Bc_1.79 //
   atha munirasito nivedya tattvaṃ sutaniyataṃ sutaviklavāya rājñe /	aTa muniH-asitaH nivedya tattvam suta-niyatam suta-viklavAya rAjQe /
   sabahumatumudīkṣyamāṇarūpaḥ pavanapathena yathāgataṃ jagāma // Bc_1.80 //	sa-bahu-matum-udIkzyamANa-rUpaH pavana-paTena yaTAgatam jagAma // Bc_1.80 //
   kṛtamitiranujāsutaṃ ca dṛṣṭvā munivacanaśravaṇe ca tanmatau ca /	kRta-mitiH-anujA-sutam ca dRzwvA muni-vacana-SravaNe ca tad-matO ca /
   bahuvidhamanukampayā sa sādhuḥ priyasutavadviniyojayāṃcakāra // Bc_1.81 //	bahuviDam-anukampayA sa sADuH priya-suta-vat-viniyojayAMcakAraH // Bc_1.81 //
   narapatirapi putrajanmatuṣṭo viṣayagatāni vimucya bandhanāni /	narapatiH-api putra-janma-tuzwaH vizaya-gatAni vimucya banDanAni /
   kulasadṛśamacīrakaradyathāvatpriyatanayastanayasya jātakarma // Bc_1.82 //	kula-sadRSam-acIra-karadyaTAvat-priya-tanayaH-tanayasya jAtakarma // Bc_1.82 //
   daśasu pariṇateṣvahaḥsu caiva prayatamanāḥ parayā mudā parītaḥ /	daSasu pariNatezu-ahaHsu ca-eva prayata-manAH parayA mudA parItaH /
   akuruta japahomamaṅgalādyāḥ paramabhavāya sutasya devatejyāḥ // Bc_1.83 //	akuruta japa-homa-maFgala-AdyAH parama-BavAya sutasya devatA-ijyAH // Bc_1.83 //
   api ca śatasahasrapūrṇasaṃkhyāḥ sthirabalavattanayāḥ sahemaśṛṅgīḥ /	api ca Sata-sahasra-pUrNa-saMKyAH sTira-balavat-tanayAH sa-hema-SRFgIH /
   anupagatajarāḥ payasvinīrgāḥ svayamadadātsutavṛddhaye dvijebhyaḥ //	anupagata-jarAH payasvi-nIrgAH svayam-adadAt-suta-vRdDaye dvijeByaH //
   Bc_1.84 //	Bc_1.84 //
   bahuvidhaviṣayāstato yatātmā svahṛdayatoṣakarīḥ kriyā vidhāya /	bahuviDa-vizayAH-tatas yata-AtmA sva-hRdaya-toza-karIH kriyAH viDAya /
   guṇavati niyate śive muhūrte matimakaronmuditaḥ purapraveśe // Bc_1.85 //	guNavati niyate Sive muhUrte matim-akarot-muditaH pura-praveSe // Bc_1.85 //
   dviradaradamayīmatho mahārhā sitasitapuṣpabhṛtāṃ maṇipradīpām /	dvirada-rada-mayIm-aTo mahArhA sita-sita-puzpa-BRtAm maNi-pradIpAm /
   abhajata śivikāṃ śivāya devī tanayavatī praṇipatya devatābhyaḥ // Bc_1.86	aBajata SivikAm SivAya devI tanayavatI praNipatya devatAByaH // Bc_1.86
   puramatha purataḥ praveśya patnīṃ sthavirajanānugatāmapatyanāthām /	puram-aTa puratas praveSya patnIm sTavira-jana-anugatAm-apatya-nATAm /
   nṛpatirapi jagāma paurasaṃghairdivamamarairmaghavānivārcyamānaḥ // Bc_1.87	nRpatiH-api jagAma pOra-saMGEH-divam-amarEH-maGavAn-iva-arcyamAnaH // Bc_1.87
   bhavanamatha vigāhya śākyarājo bhava iva ṣaṇmukhajanmanā pratītaḥ /	Bavanam-aTa vigAhya SAkya-rAjaH BavaH iva zaNmuKa-janmanA pratItaH /
   idamidamiti harṣapūrṇavaktro bahuvidhapuṣṭiyaśaskaraṃ vyadhatta // Bc_1.88	idam-idam-iti harza-pUrNa-vaktraH bahuviDa-puzwi-yaSaskaram vyaDatta // Bc_1.88
   iti narapatiputrajanmavṛddhyā sajanapadaṃ kapilāvhayaṃ puraṃ tat /	iti narapati-putra-janma-vRdDyA sa-janapadam kapilA-vhayam puram tat /
   dhanadapuramivāpsaro 'vakīrṇa muditamabhūnnalakūbaraprasūtau // Bc_1.89 //	Danada-puram-iva-apsaraH avakIrNa muditam-aBUt-nala-kUbara-prasUtO // Bc_1.89 //
   iti buddhacarite mahākāvye bhagavatprasūtirnāma prathamaḥ sargaḥ // 1 //	iti budDacarite mahAkAvye Bagavat-prasUtiH-nAma praTamaH sargaH // 1 //
   CANTO II	CANTO II
   ā janmano janmajarāntakasya tasyātmajasyātmajitaḥ sa rājā /	A janmanaH janma-jarA-antakasya tasya-Atmajasya-Atma-jitaH sa rAjA /
   ahanyahanyarthagajāśvamitrairvṛddhiṃ yayau sindhurivāmbuvegaiḥ // Bc_2.1	ahani-ahani-arTa-gaja-aSva-mitrEH-vRdDim yayO sinDuH-iva-ambu-vegEH // Bc_2.1
   dhanasya ratnasya ca tasya tasya kṛtākṛtasyaiva ca kāñcanasya /	Danasya ratnasya ca tasya tasya kRta-akRtasya-eva ca kAQcanasya /
   tadā hi naikānsa nidhīnavāpa manorathasyāpyatibhārabhūtān // Bc_2.2 //	tadA hi na-ekAn-sa niDIn-avApa manoraTasya-api-atiBAra-BUtAn // Bc_2.2 //
   ye padmakalpairapi ca dvipendrairna maṇḍalaṃ śakyamihābhinetum /	ye padma-kalpEH-api ca dvipa-indrEH-na maNxalam Sakyam-iha-aBinetum /
   madotkaṭā haimavatā gajāste vināpi yatnādupatasthurenam // Bc_2.3 //	mada-utkawAH hEmavatAH gajAH-te vinA-api yatnAt-upatasTuH-enam // Bc_2.3 //
   nānāṅkacinhairnavahemabhāṇḍairvibhūṣitairlambasaṭaistathānyaiḥ /	nAnA-aFka-cinhEH-nava-hema-BANxEH-viBUzitEH-lamba-sawEH-taTA-anyEH /
   saṃcukṣubhe cāsya puraṃ turaṅgairbalena maitryā ca dhanena cāptaiḥ //	saMcukzuBe ca-asya puram turaFgEH-balena mEtryA ca Danena ca-AptEH //
   Bc_2.4 //	Bc_2.4 //
   puṣṭāśca tuṣṭāśca tathāsya rājye sādhvyo 'rajaskā guṇavatpayaskāḥ /	puzwAH-ca tuzwAH-ca taTA-asya rAjye sADvyaH arajaskAH guNavat-payaskAH /
   udagravatsaiḥ sahitā babhūvurbavhyo bahukṣīraduhaśca gāvaḥ // Bc_2.5 //	udagra-vatsEH sahitAH baBUvuH-bavhyaH bahu-kzIraduhaH-ca gAvaH // Bc_2.5 //
   madhyasthatāṃ tasya ripurjagāma madhyasthabhāvaḥ prayayau suhṛttvam /	maDyasTa-tAm tasya ripuH-jagAma maDyasTa-BAvaH prayayO suhRd-tvam /
   viśeṣato dārḍhyamiyāya mitraṃ dvāvasya pakṣāvaparastu nāsa // Bc_2.6 //	viSezataH dArXyam-iyAya mitram dvO=-asya pakzO=-aparaH-tu nAsa // Bc_2.6 //
   tathāsya mandānilameghaśabdaḥ saudāminīkuṇḍalamaṇḍitābhraḥ /	taTA-asya manda-anila-meGa-SabdaH sOdAminI-kuNxala-maNxita-aBraH /
   vināśmavarṣāśanipātadoṣaiḥ kāle ca deśe pravavarṣa devaḥ // Bc_2.7 //	vinA-aSma-varza-aSani-pAta-dozEH kAle ca deSe pravavarza devaH // Bc_2.7 //
   ruroha sasyaṃ phalavadyathartu tadākṛtenāpi kṛṣiśrameṇa /	ruroha sasyam Palavat-yaTartu tadA-akRtena-api kRzi-SrameNa /
   tā eva cāsyauṣadhayo rasena sāreṇa caivābhyadhikā babhūvuḥ // Bc_2.8 //	tAH eva ca-asya-ozaDayaH rasena sAreNa ca-eva-aByaDikAH baBUvuH // Bc_2.8 //
   śarīrasaṃdehakare 'pi kāle saṃgrāmasaṃmarda iva pravṛte /	SarIra-saMdeha-kare api kAle saMgrAma-saMmardaH iva pravRte /
   svasthāḥ sukhaṃ caiva nirāmayaṃ ca prajajñire kālavaśena nāryaḥ // Bc_2.9	svasTAH suKam ca-eva nirAmayam ca prajajQire kAla-vaSena nAryaH // Bc_2.9
   pṛthagvratibhyo vibhave 'pi garhye na prārthayanti sma narāḥ parebhyaḥ /	pRTak-vratiByaH viBave api garhye na prArTayanti sma narAH pareByaH /
   abhyarthitaḥ sūkṣmadhano 'pi cāryastadā na kaścidvimukho babhūva //	aByarTitaH sUkzma-DanaH api cAryaH-tadA na kaScid-vimuKaH baBUva //
   Bc_2.10 //	Bc_2.10 //
   nāgauravo bandhuṣu nāpyadātā naivāvrato nānṛtiko na hiṃsraḥ /	na-agOravaH banDuzu na-api-adAtA na-eva-avrataH na-anRtikaH na hiMsraH /
   āsīttadā kaścana tasya rājye rājño yayāteriva nāhuṣasya // Bc_2.11 //	AsIt-tadA kaScana tasya rAjye rAjQaH yayAteH-iva nAhuzasya // Bc_2.11 //
   udyānadevāyatanāśramāṇāṃ kūpaprapāpuṣkariṇīvanānām /	udyAna-deva-Ayatana-ASramANAm kUpa-prapA-puzkariNI-vanAnAm /
   cakruḥ kriyāstatra ca dharmakāmāḥ pratyakṣataḥ svargīmavopalabhya //	cakruH kriyAH-tatra ca Darma-kAmAH pratyakzataH svargIm-avopalaBya //
   Bc_2.12 //	Bc_2.12 //
   muktaśca durbhikṣabhayāmayebhyo hṛṣṭo janaḥ svarga ivābhireme /	muktaH-ca durBikza-Baya-AmayeByaH hRzwaH janaH svargaH iva-aBireme /
   patnīṃ patirvā mahiṣī patiṃ vā parasparaṃ na vyabhiceratuśca // Bc_2.13 //	patnIm patiH-vA mahizI patim vA parasparam na vyaBiceratuH-ca // Bc_2.13 //
   kaścitsiṣeve rataye na kāmaṃ kāmārthamarthaṃ na jugopa kaścit /	kaScid-sizeve rataye na kAmam kAma-arTam-arTam na jugopa kaScid /
   kaściddhanārthaṃ na cacāra dharma dharmāya kaścinna cakāra hiṃsām //	kaScid-Dana-arTam na cacAra Darma DarmAya kaScid-na cakAra hiMsAm //
   Bc_2.14 //	Bc_2.14 //
   steyādibhiścāpyaribhiśca naṣṭaṃ svasthaṃ svacakraṃ paracakramuktam /	steya-AdiBiH-ca-api-ariBiH-ca nazwam svasTam sva-cakram para-cakram-uktam /
   kṣemaṃ subhikṣaṃ ca babhūva tasya purānaraṇyasya yathaiva rāṣṭre //	kzemam suBikzam ca baBUva tasya purAnaraNyasya yaTA-eva rAzwre //
   Bc_2.15 //	Bc_2.15 //
   tadā hi tajjanmani tasya rājño manorivādityasutasya rājye /	tadA hi tad-janmani tasya rAjQaH manoH-iva-Aditya-sutasya rAjye /
   cacāra harṣaḥ praṇanāśa pāpmā jajvāla dharmaḥ kaluṣaḥ śaśāma // Bc_2.16 //	cacAra harzaH praNanASa pApmA jajvAla DarmaH kaluzaH SaSAma // Bc_2.16 //
   evaṃvidhā rājakulasya saṃpatsarvārthasiddhiśca yato babhūva /	evaMviDA rAja-kulasya saMpad-sarva-arTa-sidDiH-ca yatas baBUva /
   tato nṛpastasya sutasya nāma sarvārthasiddhi 'yamiti pracakre // Bc_2.17	tatas nRpaH-tasya sutasya nAma sarva-arTa-sidDi ayam-iti pracakre // Bc_2.17
   devī tu māyā vibudharṣikalpaṃ dṛṣṭvā viśālaṃ tanayaprabhāvam /	devI tu mAyA vibuDa-Rzi-kalpam dRzwvA viSAlam tanaya-praBAvam /
   jātaṃ praharṣa na śaśāka soḍhuṃ tato nivāsāya divaṃ jagāma // Bc_2.18 //	jAtam praharza na SaSAka soXum tatas nivAsAya divam jagAma // Bc_2.18 //
   tataḥ kumāraṃ suragarbhakalpaṃ snehena bhāvena ca nirviśeṣam /	tatas kumAram sura-garBa-kalpam snehena BAvena ca nirviSezam /
   mātṛṣvasā mātṛsamaprabhāvā saṃvardhayāmātmajavadbabhūva // Bc_2.19 //	mAtRzvasA mAtR-sama-praBAvA saMvarDayAm-Atmaja-vat-baBUva // Bc_2.19 //
   tataḥ sa bālārka ivodayasthaḥ samīrito vanhirivānilena /	tatas sa bAla-arkaH iva-udaya-sTaH samIritaH vanhiH-iva-anilena /
   krameṇa samyagvavṛdhe kumārastārādhipaḥ pakṣa ivātamaske // Bc_2.20 //	krameNa samyak-vavRDe kumAraH-tArADipaH pakzaH iva-atamaske // Bc_2.20 //
   tato mahārhāṇi ca candanāni ratnāvalīścauṣadhibhiḥ sagarbhāḥ /	tatas mahArhANi ca candanAni ratna-AvalIH-ca-ozaDiBiH sa-garBAH /
   mṛgaprayuktān rathakāṃśca haimānācakrire 'smai suhṛdālayebhyaḥ // Bc_2.21	mRga-prayuktAn raTakAn=-ca hEmAn-Acakrire asmE suhRd-AlayeByaH // Bc_2.21
   vayo 'nurūpāṇi ca bhūṣaṇāni hiraṇmayān hastimṛgāśvakāṃśca /	vayaH anurUpANi ca BUzaNAni hiraNmayAn hasti-mRga-aSvakAn=-ca /
   rathāṃśca goputrakasaṃprayuktān putrīśca cāmīkararūpyacitrāḥ // Bc_2.22 //	raTAn=-ca go-putraka-saMprayuktAn putrIH-ca cAmIkara-rUpya-citrAH // Bc_2.22 //
   evaṃ sa taistairviṣayopacārairvayo 'nurūpairupacaryamāṇaḥ /	evam sa tEH-tEH-vizaya-upacArEH-vayaH anurUpEH-upacaryamANaH /
   bālo 'pyabālapratimo babhūva dhṛtyā ca śaucena dhiyā śriyā ca // Bc_2.23	bAlaH api-abAla-pratimaH baBUva DRtyA ca SOcena DiyA SriyA ca // Bc_2.23
   vayaśca kaumāramatītya samyak saṃprāpya kāle pratipattikarma /	vayaH-ca kOmAram-atItya samyak saMprApya kAle pratipatti-karma /
   alpairahobhirbahuvarṣagāmyā jagrāha vidyāḥ svakulānurūpāḥ // Bc_2.24 //	alpEH-ahoBiH-bahu-varza-gAmyAH jagrAha vidyAH sva-kula-anurUpAH // Bc_2.24 //
   naiḥśreyasaṃ tasya tu bhavyamarthaṃ śrutvā purastādasitānmaharṣeḥ /	nEHSreyasam tasya tu Bavyam-arTam SrutvA purastAt-asitAn-mahA-RzeH /
   kāmeṣu saṅgaṃ janayāṃbabhūva vanāni yāyāditi śākyarājaḥ // Bc_2.25 //	kAmezu saFgam janayAMbaBUva vanAni yAyAt-iti SAkya-rAjaH // Bc_2.25 //
   kulāttato 'smai sthiraśīlayuktātsādhvīṃ vapurhrīvinayopapannām /	kulAt-tatas asmE sTira-SIla-yuktAt-sADvIm vapuH-hrI-vinaya-upapannAm /
   yaśodharāṃ nāma yaśoviśālāṃ vāmābhidhānāṃ śriyamājuhāva // Bc_2.26 //	yaSoDarAm nAma yaSaH-viSAlAm vAma-aBiDAnAm Sriyam-AjuhAva // Bc_2.26 //
   vidyotamāno vapuṣā pareṇa sanatkumārapratimaḥ kumāraḥ /	vidyotamAnaH vapuzA pareNa sanatkumAra-pratimaH kumAraH /
   sārdha tayā śākyanarendravadhvā śacyā sahasrākṣa ivābhireme // Bc_2.27 //	sArDa tayA SAkya-narendra-vaDvA SacyA sahasrAkzaH iva-aBireme // Bc_2.27 //
   kiṃcinmanaḥkṣobhakaraṃ pratīpaṃ kathaṃ na paśyediti so 'nucintya /	kiMcid-manaH-kzoBa-karam pratIpam kaTam na paSyet-iti saH anucintya /
   vāsaṃ nṛpo vyādiśati sma tasmai harmyodareṣveva na bhūpracāram // Bc_2.28	vAsam nRpaH vyAdiSati sma tasmE harmya-udarezu-eva na BU-pracAram // Bc_2.28
   tataḥ śarattoyadapāṇḍareṣu bhūmau vimāneṣviva rañjiteṣu /	tatas Sarad-toyada-pANxarezu BUmO vimAnezu-iva raQjitezu /
   harmyeṣu sarvartusukhāśrayeṣu strīṇāmudārairvijahāra tūryaiḥ // Bc_2.29 //	harmyezu sarva-Rtu-suKa-ASrayezu strINAm-udArEH-vijahAra tUryEH // Bc_2.29 //
   kalairhi cāmīkarabaddhakakṣairnārīkarāgrābhihatairmṛdaṅgaiḥ /	kalEH-hi cAmIkara-badDa-kakzEH-nArIkara-agra-aBihatEH-mRdaFgEH /
   varāpsaronṛtyasamaiśca nṛtyaiḥ kailāsavattadbhavanaṃ rarāja // Bc_2.30 //	vara-apsaraH-nRtya-samEH-ca nRtyEH kElAsa-vat-tat-Bavanam rarAja // Bc_2.30 //
   vāgbhiḥ kalābhirlīlataiśca hāvairmadaiḥ sakhelairmadhuraiśca hāsaiḥ /	vAgBiH kalABiH-lIlatEH-ca hAvEH-madEH sa-KelEH-maDurEH-ca hAsEH /
   taṃ tatra nāryo ramayāṃbabhūvurbhūvañcitairardhīnarīkṣitaiśca // Bc_2.31	tam tatra nAryaH ramayAMbaBUvuH-BU-vaQcitEH-arDI-narIkzitEH-ca // Bc_2.31
   tataḥ sa kāmāśrayapaṇḍitābhiḥ strībhirgṛhīto ratikarkaśābhiḥ /	tatas sa kAma-ASraya-paNxitABiH strIBiH-gRhItaH rati-karkaSABiH /
   vimānapṛṣṭhānna mahīṃ jagāma vimānapṛṣṭhādiva puṇyakarmā // Bc_2.32 //	vimAna-pRzWAt-na mahIm jagAma vimAna-pRzWAt-iva puNya-karmA // Bc_2.32 //
   nṛpastu tasyaiva vivṛddhihetostadbhāvinārthena ca codyamānaḥ /	nRpaH-tu tasya-eva vivRdDi-hetoH-tad-BAvinA-arTena ca codyamAnaH /
   śame 'bhireme virarāma pāpādbheje damaṃ saṃvibabhāja sādhūn // Bc_2.33 //	Same aBireme virarAma pApAt-Beje damam saMviba-BAja sADUn // Bc_2.33 //
   nādhīravatkāmasukhe sasañje na saṃrarañje viṣamaṃ jananyām /	na-aDIra-vat-kAma-suKe sasaQje na saMraraQje vizamam jananyAm /
   dhṛtyendriyāśvāṃścapalānvijigye bandhūṃśca paurāṃśca guṇairjigāya //	DRtya-indriya-aSvAn=-capalAn-vijigye banDUn=-ca pOrAn=-ca guNEH-jigAya //
   Bc_2.34 //	Bc_2.34 //
   nādhyaiṣṭa duḥkhāya parasya vidyāṃ jñānaṃ śivaṃ yattu tadadhyagīṣṭa /	na-aDyEzwa duHKAya parasya vidyAm jQAnam Sivam yat-tu tat-aDyagIzwa /
   svābhyaḥ prajābhyo hi yathā tathaiva sarvaprajābhyaḥ śivamāśaśaṃse //	svAByaH prajAByaH hi yaTA taTA-eva sarva-prajAByaH Sivam-ASaSaMse //
   Bc_2.35 //	Bc_2.35 //
   bhaṃ bhāsuraṃ cāṅgirasādhidevaṃ yathāvadānarca tadāyuṣe saḥ /	Bam BAsuram ca-AFgirasa-aDidevam yaTAvat-Anarca tadA-Ayuze saH /
   juhāva havyānyakṛśe kṛśānau dadau dvijebhyaḥ kṛśanaṃ ca gāśca // Bc_2.36	juhAva havyAni-akRSe kRSAnO dadO dvijeByaH kRSanam ca gAH-ca // Bc_2.36
   sasnau śarīraṃ pavituṃ manaśca tīrthāmbubhiścaiva guṇāmbubhiśca /	sasnO SarIram pavitum manaH-ca tIrTa-ambuBiH-ca-eva guNa-ambuBiH-ca /
   vedopadiṣṭaṃ samamātmajaṃ ca somaṃ papau śāntisukhaṃ ca hārdam // Bc_2.37	veda-upadizwam samam-Atmajam ca somam papO SAnti-suKam ca hArdam // Bc_2.37
   sāntvaṃ babhāṣe na ca nārthavadyajjajalpa tattvaṃ na ca vipriyaṃ yat /	sAntvam baBAze na ca na-arTavat-yat-jajalpa tattvam na ca vipriyam yat /
   sāntvaṃ hyatattvaṃ paruṣaṃ ca tattvaṃ hriyāśakannātmana eva vaktum //	sAntvam hi-atattvam paruzam ca tattvam hriyA-aSakanna-AtmanaH eva vaktum //
   Bc_2.38 //	Bc_2.38 //
   iṣṭeṣvaniṣṭeṣu ca kāryavatsu na rāgadoṣāśrayatāṃ prapede /	izwezu-anizwezu ca kAryavatsu na rAga-doza-ASraya-tAm prapede /
   śivaṃ siṣeve vyavahāraśuddhaṃ yajñaṃ hi mene na tathā yathā tat // Bc_2.39	Sivam sizeve vyavahAra-SudDam yajQam hi mene na taTA yaTA tat // Bc_2.39
   āśāvate cāhigatāya sadyo deyāmbubhistarṣamacecchidiṣṭa /	ASAvate ca-ahi-gatAya sadyas deyA-ambuBiH-tarzam-acecCidizwaH /
   yuddhādṛte vṛttaparaśvadhena dviḍdarpamudvṛttamabebhidiṣṭa // Bc_2.40 //	yudDAt-Rte vRtta-paraSvaDena dvixdarpam-udvRttam-abeBidizwaH // Bc_2.40 //
   ekaṃ vininye sa jugopa sapta saptaiva tatyāja rarakṣa pañca /	ekam vininye sa jugopa sapta sapta-eva tatyAja rarakza paQca /
   prāpa trivarga bubudhe trivarga jajñe dvivarga prajahau dvivargam //	prApa trivarga bubuDe trivarga jajQe dvi-varga prajahO dvi-vargam //
   Bc_2.41 //	Bc_2.41 //
   kṛtāgaso 'pi pratipādya vadhyānnājīghanannāpi ruṣā dadarśa /	kRta-AgasaH api pratipAdya vaDyAn-na-ajIGanan-na-api ruzA dadarSa /
   babandha sāntvena phalena caitāṃstyāgo 'pi teṣāṃ hyanayāya dṛṣṭaḥ //	babanDa sAntvena Palena ca-etAn=-tyAgaH api tezAm hi-anayAya dRzwaH //
   Bc_2.42 //	Bc_2.42 //
   ārṣāṇyacārītparamavratāni vairāṇyahāsīccirasaṃbhṛtāni /	ArzANi-acArIt-parama-vratAni vErANi-ahAsIt-cira-saMBRtAni /
   yaśāṃsi cāpadguṇagandhavanti rajāṃsyahārṣīnmalinīkarāṇi // Bc_2.43 //	yaSAMsi ca-Apad-guNa-ganDavanti rajAMsi-ahArzIt-malinIkarANi // Bc_2.43 //
   na cājihīrṣidvalimapravṛttaṃ na cācikīrṣitparavastvabhidhyām /	na ca-aji-hIrzit-valim-apravRttam na ca-acikIrzit-para-vastu-aBiDyAm /
   na cāvivakṣīd dviṣatāmadharma na cāvivākṣīddhṛdayena manyum // Bc_2.44 //	na ca-avivakzIt dvizatAm-aDarma na ca-avivAkzIt-hRdayena manyum // Bc_2.44 //
   tasmiṃstathā bhūmipatau pravṛtte bhṛtyāśca paurāśca tathaiva ceruḥ /	tasmin=-taTA BUmipatO pravRtte BRtyAH-ca pOrAH-ca taTA-eva ceruH /
   śamātmake cetasi viprasanne prayuktayogasya yathendriyāṇi // Bc_2.45 //	Sama-Atmake cetasi viprasanne prayukta-yogasya yaTA-indriyANi // Bc_2.45 //
   kāle tataścārupayodharāyāṃ yaśodharāyāṃ svayaśodharāyām /	kAle tatas-cAru-payoDarAyAm yaSoDarAyAm sva-yaSaH-DarAyAm /
   śauddhodane rāhusapatnavaktro jajñe suto rāhula eva nāmnā // Bc_2.46 //	SOdDodane rAhu-sapatna-vaktraH jajQe sutaH rAhulaH eva nAmnA // Bc_2.46 //
   atheṣṭaputraḥ paramapratītaḥ kulasya vṛddhiṃ prati bhūmipālaḥ /	aTa-izwa-putraH parama-pratItaH kulasya vRdDim prati BUmipAlaH /
   yathaiva putraprasave nananda tathaiva pautraprasave nananda // Bc_2.47 //	yaTA-eva putra-prasave nananda taTA-eva pOtra-prasave nananda // Bc_2.47 //
   putrasya me putragato mameva snehaḥ kathaṃ syāditi jātaharṣaḥ /	putrasya me putra-gataH mama-iva snehaH kaTam syAt-iti jAta-harzaH /
   kāle sa taṃ taṃ vidhimālalambe putrapriyaḥ svargamivārurukṣan // Bc_2.48	kAle sa tam tam viDimAla-lambe putra-priyaH svargam-iva-Arurukzan // Bc_2.48
   sthitvā pathi prāthamakalpikānāṃ rājavarṣabhāṇāṃ yaśasānvitānām /	sTitvA paTi prATama-kalpikAnAm rAja-varzaBANAm yaSasA-anvitAnAm /
   śuklānyamuktvāpi tapāṃsyatapta yajñaiśca hiṃsārahitairayaṣṭa // Bc_2.49 //	SuklAni-amuktvA-api tapAMsi-atapta yajQEH-ca hiMsA-rahitEH-ayazwaH // Bc_2.49 //
   ajājvaliṣṭātha sa puṇyakarmā nṛpaśriyā caiva tapaḥśriyā ca /	ajAju-alizwA-aTa sa puNya-karmA nRpa-SriyA ca-eva tapaH-SriyA ca /
   kulena vṛttena dhiyā ca dīptastejaḥ sahasrāṃśurivotsisṛkṣuḥ // Bc_2.50 //	kulena vRttena DiyA ca dIptaH-tejaH sahasrAMSuH-iva-utsisRkzuH // Bc_2.50 //
   svāyaṃbhuvaṃ cārcikamarcayitvā jajāpa putrasthitaye sthitaśrīḥ /	svAyaMBuvam ca-arcikam-arcayitvA jajApa putra-sTitaye sTita-SrIH /
   cakāra karmāṇi ca duṣkarāṇi prajāḥ sisṛkṣuḥ ka ivādikāle // Bc_2.51 //	cakAra karmANi ca duzkarANi prajAH sisRkzuH kaH iva-Adi-kAle // Bc_2.51 //
   tatyāja śastraṃ vimamarśa śāstraṃ śamaṃ siṣeve niyamaṃ viṣehe /	tatyAja Sastram vimamarSa SAstram Samam sizeve niyamam vizehe /
   vaśīva kaṃcidviṣayaṃ na bheje piteva sarvānviṣayāndadarśa // Bc_2.52 //	vaSI-iva kaMcid-vizayam na Beje pitA-iva sarvAn-vizayAn-dadarSa // Bc_2.52 //
   babhāra rājyaṃ sa hi putrahetoḥ putraṃ kulārthaṃ yaśase kulaṃ tu /	baBAra rAjyam sa hi putra-hetoH putram kula-arTam yaSase kulam tu /
   svargāya śabdaṃ divamātmahetordharmārthamātmasthitimācakāṅkṣa // Bc_2.53	svargAya Sabdam divam-Atma-hetoH-Darma-arTam-Atma-sTitim-Aca-kAFkza // Bc_2.53
   evaṃ sa dharma vividhaṃ cakāra sidbhirnipātaṃ śrutitaśca siddham /	evam sa Darma viviDam cakAra sidBiH-nipAtam SrutitaH-ca sidDam /
   dṛṣṭvā kathaṃ putramukhaṃ suto me vanaṃ na yāyāditi nāthamānaḥ // Bc_2.54	dRzwvA kaTam putra-muKam sutaH me vanam na yAyAt-iti nATamAnaH // Bc_2.54
   rirakṣiṣantaḥ śriyamātmasaṃsthāṃ rakṣanti putrān bhuvi bhūmipālāḥ /	rirakzizantaH Sriyam-Atma-saMsTAm rakzanti putrAn Buvi BUmipAlAH /
   putraṃ narendraḥ sa tu dharmakāmo rarakṣa dharmādviṣayeṣu muñcan //	putram narendraH sa tu Darma-kAmaH rarakza DarmAt-vizayezu muQcan //
   Bc_2.55 //	Bc_2.55 //
   vanamanupamasattvā bodhisattvāstu sarve viṣayasukharasajñā	vanam-anupama-sattvAH boDisattvAH-tu sarve vizaya-suKa-rasa-jQA
   jagmurutpannaputrāḥ /	jagmuH-utpanna-putrAH /
   ata upacitakarmā rūḍhamūle 'pi hetau sa ratimupasiṣeve bodhimāpanna yāvat	atas upacita-karmA rUXa-mUle api hetO sa ratim-upasizeve boDim-Apan-na yAvat-
   // Bc_2.56 //	// Bc_2.56 //
   iti buddhacarite mahākāvye antaḥpuravihāro nāma dvitīyaḥ sargaḥ // 2 //	iti budDacarite mahAkAvye antaHpuravihAraH nAma dvitIyaH sargaH // 2 //
   CANTO III	CANTO III
   tataḥ kadācinmṛduśādvalāni puṃskokilonnāditapādapāni /	tatas kadAcid-mRdu-SAdvalAni puMskokila-unnAdita-pAdapAni /
   śuśrāva padmākaramaṇḍitāni gītairnibaddhāni sa kānanāni // Bc_3.1 //	SuSrAva padma-Akara-maNxitAni gItEH-nibadDAni sa kAnanAni // Bc_3.1 //
   śrutvā tataḥ strījanavallabhānāṃ manojñabhāvaṃ purakānanānām /	SrutvA tatas strI-jana-vallaBAnAm manojQa-BAvam pura-kAnanAnAm /
   bahiḥprayāṇāya cakāra buddhimantargṛhe nāga ivāvarūddhaḥ // Bc_3.2 //	bahis-prayANAya cakAra budDim-antar-gRhe nAgaH iva-avarUdDaH // Bc_3.2 //
   tato nṛpastasya niśamya bhāvaṃ putrābhidhānasya manorathasya /	tatas nRpaH-tasya niSamya BAvam putra-aBiDAnasya manoraTasya /
   snehasya lakṣmyā vayasaśca yogyāmājñāpayāmāsa vihārayātrām // Bc_3.3 //	snehasya lakzmyA vayasaH-ca yogyAm-AjQApayAmAsa vihAra-yAtrAm // Bc_3.3 //
   nivartayāmāsa ca rājamārge saṃpātamārtasya pṛthagjanasya /	nivartayAmAsa ca rAjamArge saMpAtam-Artasya pRTagjanasya /
   mā bhūtkumāraḥ sukumāracittaḥ saṃvignacetā iti manyamānaḥ // Bc_3.4 //	mA BUt-kumAraH su-kumAra-cittaH saMvigna-cetAH iti manyamAnaH // Bc_3.4 //
   pratyaṅgahīnānvikalendriyāṃśca jīrṇāturādīn kṛpaṇāṃśca dikṣu /	pratyaFga-hInAn-vikala-indriyAn=-ca jIrNa-Atura-AdIn kRpaNAn=-ca dikzu /
   tataḥ samutsārya pareṇa sāmnā śobhāṃ parāṃ rājapathasya cakuḥ // Bc_3.5 //	tatas samutsArya pareNa sAmnA SoBAm parAm rAja-paTasya cakuH // Bc_3.5 //
   tataḥ kṛte śrīmati rājamārge śrīmānvinītānucaraḥ kumāraḥ /	tatas kRte SrImati rAjamArge SrImAn-vinIta-anucaraH kumAraH /
   prāsādapṛṣṭhādavatīrya kāle kṛtābhyanujño nṛpamabhyagacchat // Bc_3.6 //	prAsAda-pRzWAt-avatIrya kAle kRta-aByanujQaH nRpam-aByagacCat // Bc_3.6 //
   atho narendraḥ sutamāgatāśruḥ śirasyupāghrāya ciraṃ nirīkṣya /	aTo narendraH sutam-Agata-aSruH Sirasi-upAGrAya ciram nirIkzya /
   gaccheti cājñāpayati sma vācā snehānna cainaṃ manasā mumoca // Bc_3.7 //	gacCa-iti ca-AjQApayati sma vAcA snehAt-na ca-enam manasA mumoca // Bc_3.7 //
   tataḥ sa jāmbūnadabhāṇḍabhṛdbhiryuktaṃ caturbhirnibhṛtaisturaṅgaiḥ /	tatas sa jAmbUnada-BANxa-BRdBiH-yuktam caturBiH-niBRtEH-turaFgEH /
   aklībavidvacchuciraśmidhāraṃ hiraṇmayaṃ syandanamāruroha // Bc_3.8 //	aklIba-vidvat-Suci-raSmi-DAram hiraNmayam syandanam-Aruroha // Bc_3.8 //
   tataḥ prakīrṇojjvalapuṣpajālaṃ viṣaktamālyaṃ pracalatpatākam /	tatas prakIrNa-ujjvala-puzpa-jAlam vizakta-mAlyam pracalat-patAkam /
   mārgaṃ prapede sadṛśānuyātraścandraḥ sanakṣatra ivāntarīkṣam // Bc_3.9 //	mArgam prapede sadRSa-anuyAtraH-candraH sa-nakzatraH iva-antarIkzam // Bc_3.9 //
   kautūhalātsphītataraiśca netrairnīlotpalārdhairiva kīryamāṇam /	kOtUhalAt-sPItatarEH-ca netrEH-nIlotpala-arDEH-iva kIryamANam /
   śanaiḥ śanai rājapathaṃ jagāhe pauraiḥ samantādabhivīkṣyamāṇaḥ // Bc_3.10	SanEs SanEs rAja-paTam jagAhe pOrEH samantAt-aBivIkzyamANaH // Bc_3.10
   taṃ tuṣṭuvuḥ saumyaguṇena kecidvavandire dīptatayā tathānye /	tam tuzwuvuH sOmya-guNena kecid-vavandire dIpta-tayA taTA-anye /
   saumukhyatastu śriyamasya kecidvaipulyamāśaṃsiṣurāyuṣaśca // Bc_3.11 //	sOmuKyataH-tu Sriyam-asya kecid-vEpulyam-ASaMsizuH-AyuzaH-ca // Bc_3.11 //
   niḥsṛtya kubjāśca mahākulebhyo vyūhāśca kairātakavāmanānām /	niHsRtya kubjAH-ca mahA-kuleByaH vyUhAH-ca kErAtaka-vAmanAnAm /
   nāryaḥ kṛśebhyaśca niveśanebhyo devānuyānadhvajavatpraṇemuḥ // Bc_3.12 //	nAryaH kRSeByaH-ca niveSaneByaH deva-anuyAna-Dvaja-vat-praNemuH // Bc_3.12 //
   tataḥ kumāraḥ khalu gacchatīti śrutvā striyaḥ preṣyajanātpravṛttim /	tatas kumAraH Kalu gacCati-iti SrutvA striyaH prezya-janAt-pravRttim /
   didṛkṣayā harmyatalāni jagmurjanena mānyena kṛtābhyanujñāḥ // Bc_3.13 //	didRkzayA harmya-talAni jagmuH-janena mAnyena kRta-aByanujQAH // Bc_3.13 //
   tāḥ srastakāñcīguṇavighnitāśca suptaprabuddhākulalocanāśca /	tAH srasta-kAQcI-guNa-viGnitAH-ca supta-prabudDa-Akula-locanAH-ca /
   vṛttāntavinyastavibhūṣaṇāśca kautūhalenānibhṛtāḥ parīyuḥ // Bc_3.14 //	vRttAnta-vinyasta-viBUzaNAH-ca kOtUhalena-aniBRtAH parIyuH // Bc_3.14 //
   prāsādasopānatalapraṇādaiḥ kāñcīravairnūpuranisvanaiśca /	prAsAda-sopAna-tala-praNAdEH kAQcI-ravEH-nUpura-nisvanEH-ca /
   vitrāsayantyo gṛhapakṣisaṅghānanyonyavegāṃśca samākṣipantyaḥ // Bc_3.15 //	vitrAsayantyaH gRha-pakzi-saFGAn-anyonya-vegAn=-ca samAkzipantyaH // Bc_3.15 //
   kāsāṃcidāsāṃ tu varāṅganānāṃ jātatvarāṇāmapi sotsukānām /	kAsAMcid-AsAm tu vara-aFganAnAm jAta-tvarANAm-api sa-utsukAnAm /
   gatiṃ gurutvājjagṛhurviśālāḥ śroṇīrathāḥ pīnapayodharāśca // Bc_3.16 //	gatim guru-tvAt-jagRhuH-viSAlAH SroNI-raTAH pIna-payoDarAH-ca // Bc_3.16 //
   śīghraṃ samarthāpi tu gantumanyā gatiṃ nijagrāha yayau na tūrṇam /	SIGram samarTA-api tu gantum-anyA gatim nijagrAha yayO na tUrNam /
   hriyāpragalbhā vinigūhamānā rahaḥprayuktāni vibhūṣaṇāni // Bc_3.17 //	hriyA-pragalBAH vinigUhamAnAH rahaH-prayuktAni viBUzaNAni // Bc_3.17 //
   parasparotpīḍanapiṇḍitānāṃ saṃmardasaṃkṣobhikuṇḍalānām /	paraspara-utpIxana-piNxitAnAm saMmarda-saMkzoBi-kuNxalAnAm /
   tāsāṃ tadā sasvanabhūṣaṇānāṃ vātayaneṣvapraśamo babhūva // Bc_3.18 //	tAsAm tadA sa-svana-BUzaNAnAm vAtayanezu-apraSamaH baBUva // Bc_3.18 //
   vātāyanebhyastu viniḥsṛtāni parasparāyāsitakuṇḍalāni /	vAtAyaneByaH-tu viniHsRtAni paraspara-Aya-asita-kuNxalAni /
   strīṇāṃ virejurmukhapaṅkajāni saktāni harmyeṣviva paṅkajāni // Bc_3.19 //	strINAm virejuH-muKa-paFkajAni saktAni harmyezu-iva paFkajAni // Bc_3.19 //
   tato vimānairyuvatīkarālaiḥ kautūhalodghāṭitavātayānaiḥ /	tatas vimAnEH-yuvatI-karAlEH kOtUhala-udGAwita-vAta-yAnEH /
   śrīmatsamantānnagaraṃ babhāse viyadvimānairiva sāpsarobhiḥ // Bc_3.20 //	SrImat-samantAt-nagaram baBAse viyat-vimAnEH-iva sa-apsaroBiH // Bc_3.20 //
   vātāyanānāmaviśālabhāvādanyonyagaṇḍārpitakuṇḍalānām /	vAtAyanAnAm-aviSAla-BAvAt-anyonya-gaNxa-arpita-kuNxalAnAm /
   mukhāni rejuḥ pramodottamānāṃ baddhāḥ kalāpā iva paṅkajānām // Bc_3.21 //	muKAni rejuH pramoda-uttamAnAm badDAH kalApAH iva paFkajAnAm // Bc_3.21 //
   taṃ tāḥ kumāraṃ pathi vīkṣamāṇāḥ striyo babhurgāmiva gantukāmāḥ /	tam tAH kumAram paTi vIkzamANAH striyaH baBuH-gAm-iva gantu-kAmAH /
   ūrdhvonmukhāścainamudīkṣamāṇā narā babhurdyāmiva gantukāmāḥ // Bc_3.22 //	UrDva-unmuKAH-ca-enam-udIkzamANAH narAH baBurdyAm-iva gantu-kAmAH // Bc_3.22 //
   dṛṣṭvā ca taṃ rājasutaṃ striyastā jājvalyamānaṃ vapuṣā śriyā ca /	dRzwvA ca tam rAja-sutam striyaH-tAH jAjvalyamAnam vapuzA SriyA ca /
   dhanyāsya bhāryeti śanairavocañśuddhairmanobhiḥ khalu nānyabhāvāt //	DanyA-asya BAryA-iti SanEs-avocan-SudDEH-manoBiH Kalu na-anya-BAvAt //
   Bc_3.23 //	Bc_3.23 //
   ayaṃ kila vyāyatapīnabāhū rūpeṇa sākṣādiva puṣpaketuḥ /	ayam kila vyAyata-pIna-bAhuH rUpeNa sAkzAt-iva puzpaketuH /
   tyaktvā śriyaṃ dharmamupaiṣyatīti tasmin hi tā gauravameva cakruḥ //	tyaktvA Sriyam Darmam-upEzyati-iti tasmin hi tAH gOravam-eva cakruH //
   Bc_3.24 //	Bc_3.24 //
   kīrṇa tathā rājapathaṃ kumāraḥ paurairvinītaiḥ śucidhīraveṣaiḥ /	kIrNa taTA rAja-paTam kumAraH pOrEH-vinItEH Suci-DIra-vezEH /
   tatpūrvamālokya jaharṣa kiṃcinmene punarbhāvamivātmanaśca // Bc_3.25 //	tat-pUrvam-Alokya jaharza kiMcid-mene punarBAvam-iva-AtmanaH-ca // Bc_3.25 //
   puraṃ tu tatsvargamiva prahṛṣṭaṃ śuddhādhivāsāḥ samavekṣya devāḥ /	puram tu tat-svargam-iva prahRzwam SudDa-aDivAsAH samavekzya devAH /
   jīrṇaṃ naraṃ nirmamire prayātuṃ saṃcodanārthaṃ kṣitipātmajasya // Bc_3.26	jIrNam naram nirmamire prayAtum saMcodanA-arTam kzitipa-Atmajasya // Bc_3.26
   tataḥ kumāro jarayābhibhūtaṃ dṛṣṭvā narebhyaḥ pṛthagākṛtiṃ tam /	tatas kumAraH jarayA-aBiBUtam dRzwvA nareByaH pRTak-AkRtim tam /
   uvāca saṃgrāhakamāgatāsthastatraiva niṣkampaniviṣṭadṛṣṭiḥ // Bc_3.27 //	uvAca saMgrAhakam-Agata-AsTaH-tatra-eva nizkampa-nivizwa-dRzwiH // Bc_3.27 //
   ka eṣa bhoḥ sūta naro 'bhyupetaḥ keśaiḥ sitairyaṣṭiviṣaktahaṣṭaḥ /	kaH eza BoH sUta naraH aByupetaH keSEH sitEH-yazwi-vizakta-hazwaH /
   bhrūsaṃvṛtākṣaḥ śithilānatāṅgaḥ kiṃ vikriyaiṣā prakṛtiryadṛcchā // Bc_3.28	BrU-saMvRta-akzaH SiTila-Anata-aFgaH kim vikriyA-ezA prakRtiH-yadRcCA // Bc_3.28
   ityevamuktaḥ sa rathapraṇetā nivedayāmāsa nṛpātmajāya /	iti-evam-uktaH sa raTa-praNetA nivedayAmAsa nRpa-AtmajAya /
   saṃrakṣyamapyarthamadoṣadarśī taireva devaiḥ kṛtabuddhimohaḥ // Bc_3.29 //	saMrakzyam-api-arTam-adoza-darSI tEH-eva devEH kRta-budDi-mohaH // Bc_3.29 //
   rūpasya hantrī vyasanaṃ balasya śokasya yonirnidhana ratīnām /	rUpasya hantrI vyasanam balasya Sokasya yoniH-niDana ratInAm /
   nāśaḥ smṛtīnāṃ ripurindriyāṇāmeṣā jarā nāma yayaiṣa bhagnaḥ // Bc_3.30 //	nASaH smRtInAm ripuH-indriyANAm-ezA jarA nAma yayA-eza BagnaH // Bc_3.30 //
   pītaṃ hyanenāpi payaḥ śiśutve kālena bhūyaḥ parisṛptamurvyām /	pItam hi-anena-api payaH SiSu-tve kAlena BUyas parisRptam-urvyAm /
   krameṇa bhūtvā ca yuvā vapuṣmān krameṇa tenaiva jarāmupetaḥ // Bc_3.31 //	krameNa BUtvA ca yuvA vapuzmAn krameNa tena-eva jarAm-upetaH // Bc_3.31 //
   ityevamukte calitaḥ sa kiṃcidrājātmajaḥ sūtamidaṃ babhāṣe /	iti-evam-ukte calitaH sa kiMcid-rAjA-AtmajaH sUtam-idam baBAze /
   kimeṣa doṣo bhavitā mamāpītyasmai tataḥ sārathirabhyuvāca // Bc_3.32 //	kim-eza dozaH BavitA mama-api-iti-asmE tatas sAraTiH-aByuvAca // Bc_3.32 //
   āyuṣmato 'pyeṣa vayaḥprakarṣo niḥsaṃśayaṃ kālavaśena bhāvī /	AyuzmataH api-eza vayaH-prakarzaH niHsaMSayam kAla-vaSena BAvI /
   evaṃ jarāṃ rūpavināśayitrīṃ jānāti caivecchati caiva lokaḥ // Bc_3.33 //	evam jarAm rUpa-vinASayitrIm jAnAti ca-eva-icCati ca-eva lokaH // Bc_3.33 //
   tataḥ sa pūrvāśayaśuddhabuddhirvistīrṇakalpācitapuṇyakarmā /	tatas sa pUrva-ASaya-SudDa-budDiH-vistIrNa-kalpAcita-puNya-karmA /
   śrutvā jarāṃ savivije mahātmā mahāśanerghoṣamivāntike gauḥ // Bc_3.34 //	SrutvA jarAm sa-vivije mahAtmA mahA-aSaneH-Gozam-iva-antike gOH // Bc_3.34 //
   niḥśvasya dīrghaṃ svaśiraḥ prakampya tasmiṃśca jīrṇe viniveśya cakṣuḥ /	niHSvasya dIrGam sva-SiraH prakampya tasmin=-ca jIrNe viniveSya cakzuH /
   tāṃ caiva dṛṣṭvā janatāṃ saharṣāṃ vākyaṃ sa saṃvigna idaṃ jagāda //	tAm ca-eva dRzwvA janatAm sa-harzAm vAkyam sa saMvignaH idam jagAda //
   Bc_3.35 //	Bc_3.35 //
   evaṃ jarā hanti ca nirviśeṣaṃ smṛtiṃ ca rūpaṃ ca parākramaṃ ca /	evam jarA hanti ca nirviSezam smRtim ca rUpam ca parAkramam ca /
   na caiva saṃvegamupaiti lokaḥ pratyakṣato 'pīdṛśamīkṣamāṇaḥ // Bc_3.36 //	na ca-eva saMvegam-upEti lokaH pratyakzatas api-IdRSam-IkzamANaH // Bc_3.36 //
   evaṃ gate sūta nivartayāśvān śīghraṃ gṛhāṇyeva bhavānprayātu /	evam gate sUta nivartaya-aSvAn SIGram gRhANi-eva BavAn-prayAtu /
   udyānabhūmau hi kuto ratirme jarābhaye cetasi vartamāne // Bc_3.37 //	udyAna-BUmO hi kutas ratiH-me jarA-Baye cetasi vartamAne // Bc_3.37 //
   athājñayā bhartusutasya tasya nivartayāmāsa rathaṃ niyantā /	aTa-AjQayA Bartu-sutasya tasya nivartayAmAsa raTam niyantA /
   tataḥ kumāro bhavanaṃ tadeva cintāvaśaḥ śūnyamiva prapede // Bc_3.38 //	tatas kumAraH Bavanam tat-eva cintA-vaSaH SUnyam-iva prapede // Bc_3.38 //
   yadā tu tatraiva na śarma lebhe jarā jareti praparīkṣamāṇaḥ /	yadA tu tatra-eva na Sarma leBe jarA jarA-iti praparIkzamANaH /
   tato narendrānumataḥ sa bhūyaḥ krameṇa tenaiva bahirjagāma // Bc_3.39 //	tatas narendra-anumataH sa BUyas krameNa tena-eva bahis-jagAma // Bc_3.39 //
   athāparaṃ vyādhiparītadehaṃ ta eva devāḥ sasṛjurmanuṣyam /	aTa-aparam vyADi-parIta-deham te eva devAH sasRjuH-manuzyam /
   dṛṣṭvā ca taṃ sārathimābabhāṣe śauddhodanistadgatadṛṣṭireva // Bc_3.40 //	dRzwvA ca tam sAraTim-AbaBAze SOdDodaniH-tad-gata-dRzwiH-eva // Bc_3.40 //
   sthūlodaraḥ śvāsacalaccharīraḥ srastāṃsabāhuḥ kṛśapāṇḍugātraḥ /	sTUlodaraH SvAsa-calat-SarIraH srasta-aMsa-bAhuH kRSa-pANxu-gAtraH /
   ambeti vācaṃ karuṇaṃ bruvāṇaḥ paraṃ samāśritya naraḥ ka eṣaḥ // Bc_3.41 //	amba-iti vAcam karuNam bruvANaH param samASritya naraH kaH ezaH // Bc_3.41 //
   tato 'bravītsārathirasya saumya dhātuprakopaprabhavaḥ pravṛddhaḥ /	tatas abravIt-sAraTiH-asya sOmya DAtu-prakopa-praBavaH pravRdDaH /
   rogābhidhānaḥ sumahānanarthaḥ śakto 'pi yenaiṣa kṛto 'svatantraḥ //	roga-aBiDAnaH su-mahAn-anarTaH SaktaH api yena-eza kRtaH asvatantraH //
   Bc_3.42 //	Bc_3.42 //
   ityūcivān rājasutaḥ sa bhūyastaṃ sānukampo naramīkṣamāṇaḥ /	iti-UcivAn rAja-sutaH sa BUyas-tam sa-anukampaH naram-IkzamANaH /
   asyaiva jāto pṛthageṣa doṣaḥ sāmānyato rogabhayaṃ prajānām // Bc_3.43 //	asya-eva jAtaH pRTak-eza dozaH sAmAnyatas roga-Bayam prajAnAm // Bc_3.43 //
   tato babhāṣe sa rathapraṇetā kumāra sādhāraṇa eṣa doṣaḥ /	tatas baBAze sa raTa-praNetA kumAra sADAraNaH eza dozaH /
   evaṃ hi rogaiḥ paripīḍyamāno rujāturo harṣamupaiti lokaḥ // Bc_3.44 //	evam hi rogEH paripIxyamAnaH rujA-AturaH harzam-upEti lokaH // Bc_3.44 //
   iti śrutārthaḥ sa viṣaṇṇacetāḥ prāvepatāmbūrmigataḥ śaśīva /	iti Sruta-arTaH sa vizaNNa-cetAH prAvepata-ambu-Urmi-gataH SaSI-iva /
   idaṃ ca vākyaṃ karuṇāyamānaḥ provāca kiṃcinmṛdunā svareṇa // Bc_3.45 //	idam ca vAkyam karuNAyamAnaH provAca kiMcid-mRdunA svareNa // Bc_3.45 //
   idaṃ ca rogavyasanaṃ prajānāṃ paśyaṃśca viśrambhamupaiti lokaḥ /	idam ca roga-vyasanam prajAnAm paSyan=-ca viSramBam-upEti lokaH /
   vistīrṇamajñānamaho narāṇāṃ hasanti ye rogabhayairamuktāḥ // Bc_3.46 //	vistIrNam-ajQAnam-aho narANAm hasanti ye roga-BayEH-amuktAH // Bc_3.46 //
   nivartyatāṃ sūta bahiḥprayāṇānnarendrasadmaiva rathaḥ prayātu /	nivartyatAm sUta bahis-prayANAt-narendra-sadma-eva raTaH prayAtu /
   śrutvā ca me rogabhayaṃ ratibhyaḥ pratyāhataṃ saṃkucatīva cetaḥ // Bc_3.47	SrutvA ca me roga-Bayam ratiByaH pratyAhatam saMkucati-iva cetaH // Bc_3.47
   tato nivṛttaḥ sa nivṛttaharṣaḥ pradhyānayuktaḥ praviveśa veśma /	tatas nivRttaH sa nivRtta-harzaH praDyAna-yuktaH praviveSa veSma /
   taṃ dvistathā prekṣya ca saṃnivṛttaṃ paryeṣaṇaṃ bhūmipatiścakāra //	tam dvis-taTA prekzya ca saMnivRttam paryezaNam BUmipatiH-cakAra //
   Bc_3.48 //	Bc_3.48 //
   śrutvā nimittaṃ tu nivartanasya saṃtyaktamātmānamanena mene /	SrutvA nimittam tu nivartanasya saMtyaktam-AtmAnam-anena mene /
   mārgasya śaucādhikṛtāya caiva cukrośa ruṣṭo 'pi ca nogradaṇḍaḥ // Bc_3.49	mArgasya SOca-aDikRtAya ca-eva cukroSa ruzwaH api ca na-ugra-daNxaH // Bc_3.49
   bhūyaśca tasmai vidadhe sutāya viśeṣayuktaṃ viṣayapracāram /	BUyas-ca tasmE vidaDe sutAya viSeza-yuktam vizaya-pracAram /
   calendriyatvādapi nāma sakto nāsmānvijahyāditi nāthamānaḥ // Bc_3.50 //	cala-indriya-tvAt-api nAma saktaH na-asmAn-vijahyAt-iti nATamAnaH // Bc_3.50 //
   yadā ca śabdādibhirindriyārthairantaḥpure naiva suto 'sya reme /	yadA ca Sabda-AdiBiH-indriya-arTEH-antaHpure na-eva sutaH asya reme /
   tato bahirvyādiśati sma yātrāṃ rasāntaraṃ syāditi manyamānaḥ // Bc_3.51 //	tatas bahis-vyAdiSati sma yAtrAm rasa-antaram syAt-iti manyamAnaH // Bc_3.51 //
   snehācca bhāvaṃ tanayasya buddhvā sa rāgadoṣānavicintya kāṃścit /	snehAt-ca BAvam tanayasya budDvA sa rAga-dozAn-avicintya kAMScid /
   yogyāḥ samājñāpayati sma tatra kalāsvabhijñā iti vāramukhyāḥ // Bc_3.52 //	yogyAH samAjQApayati sma tatra kalAsu-aBijQAH iti vAramuKyAH // Bc_3.52 //
   tato viśeṣeṇa narendramārge svalaṃkṛte caiva parīkṣite ca /	tatas viSezeNa narendra-mArge su-alaMkRte ca-eva parIkzite ca /
   vyatyasya sūtaṃ ca rathaṃ ca rājā prasthāpayāmāsa bahiḥ kumāram // Bc_3.53	vyatyasya sUtam ca raTam ca rAjA prasTApayAmAsa bahis kumAram // Bc_3.53
   tatastathā gacchati rājaputre taireva devairvihito gatāsuḥ /	tatas-taTA gacCati rAja-putre tEH-eva devEH-vihitaH gatAsuH /
   taṃ caiva mārge mṛtamuhyamānaṃ sūtaḥ kumāraśca dadarśa nānyaḥ // Bc_3.54	tam ca-eva mArge mRtam-uhyamAnam sUtaH kumAraH-ca dadarSa na-anyaH // Bc_3.54
   athabravīdrājasutaḥ sa sūtaṃ naraiścaturbhihriyate ka eṣaḥ /	aTa-bravIt-rAja-sutaH sa sUtam narEH-catur-Bihriyate kaH ezaH /
   dīnairmanuṣyairanugamyamāno yo bhūṣitaścāpyavarudyate ca // Bc_3.55 //	dInEH-manuzyEH-anugamyamAnaH yaH BUzitaH-ca-api-avarudyate ca // Bc_3.55 //
   tataḥ sa śuddhātmabhireva devaiḥ śuddhādhivāsairabhibhūtacetāḥ /	tatas sa SudDa-AtmaBiH-eva devEH SudDa-aDivAsEH-aBiBUta-cetAH /
   avācyamapyathīmimaṃ niyantā pravyājahārārthavadīśvarāya // Bc_3.56 //	avAcyam-api-aTIm-imam niyantA pravyAjahAra-arTa-vat-ISvarAya // Bc_3.56 //
   buddhīndriyaprāṇaguṇairviyuktaḥ supto visaṃjñastṛṇakāṣṭhabhūtaḥ /	budDIndriya-prANa-guNEH-viyuktaH suptaH visaMjQaH-tRNa-kAzWa-BUtaH /
   saṃvardhya saṃrakṣya ca yatnavadbhiḥ priyapriyaistyajyata eṣa ko 'pi //	saMvarDya saMrakzya ca yatnavadBiH priya-priyEH-tyajyate eza kaH api //
   Bc_3.57 //	Bc_3.57 //
   iti praṇetuḥ sa niśamya vākyaṃ saṃcukṣubhe kiṃciduvāca cainam /	iti praNetuH sa niSamya vAkyam saMcukzuBe kiMcid-uvAca ca-enam /
   kiṃ kevalo 'syaiva janasya dharmaḥ sarvaprajānāmayamīdṛśo 'ntaḥ // Bc_3.58	kim kevalaH asya-eva janasya DarmaH sarva-prajAnAm-ayam-IdRSaH antar // Bc_3.58
   tataḥ praṇetā vadati sma tasmai sarvaprajānāmidamantakarma /	tatas praNetA vadati sma tasmE sarva-prajAnAm-idam-anta-karma /
   hīnasya madhyasya mahātmano vā sarvasya loke niyato vināśaḥ // Bc_3.59 //	hInasya maDyasya mahAtmanaH vA sarvasya loke niyataH vinASaH // Bc_3.59 //
   tataḥ sa dhīro 'pi narendrasūnuḥ śrutvaiva mṛtyuṃ viṣasāda sadyaḥ /	tatas sa DIraH api narendra-sUnuH SrutvA-eva mRtyum vizasAda sadyas /
   aṃsena saṃśliṣya ca kūbarāgraṃ provāca nihrādavatā svareṇa // Bc_3.60 //	aMsena saMSlizya ca kUbara-agram provAca nihrAdavatA svareNa // Bc_3.60 //
   iyaṃ ca niṣṭhā niyatā prajānāṃ pramādyati tyaktabhayaśca lokaḥ /	iyam ca nizWA niyatA prajAnAm pramAdyati tyakta-BayaH-ca lokaH /
   manāṃsi śaṅke kaṭhināni nṝṇāṃ svasthāstathā hyadhvani vartamānāḥ //	manAMsi SaFke kaWinAni nLNAm svasTAH-taTA hi-aDvani vartamAnAH //
   Bc_3.61 //	Bc_3.61 //
   tasmādrathaḥ sūta nivartyatā no vihārabhūmerna hi deśakālaḥ /	tasmAt-raTaH sUta nivartyatA naH vihAra-BUmeH-na hi deSa-kAlaH /
   jānanvināśaṃ kathamartikāle sacetanaḥ syādiha hi pramattaḥ // Bc_3.62 //	jAnan-vinASam kaTam-arti-kAle sa-cetanaH syAt-iha hi pramattaH // Bc_3.62 //
   iti bruvāṇe 'pi narādhipātmaje nivartayāmāsa sa naiva taṃ ratham /	iti bruvANe api narADipa-Atmaje nivartayAmAsa sa na-eva tam raTam /
   viśeṣayuktaṃ tu narendraśāsanātsa padmaṣaṇḍaṃ vanameva niryayau // Bc_3.63	viSeza-yuktam tu narendra-SAsanAt-sa padma-zaNxam vanam-eva niryayO // Bc_3.63
   tataḥ śivaṃ kusumitabālapādapaṃ paribhramatpramuditamattakokilam /	tatas Sivam kusumita-bAla-pAdapam pariBramat-pramudita-matta-kokilam /
   vimānavatsa kamalacārudīrghikaṃ dadarśa tadvanamiva nandanaṃ vanam //	vimAna-vat-sa kamala-cAru-dIrGikam dadarSa tat-vanam-iva nandanam vanam //
   Bc_3.64 //	Bc_3.64 //
   varāṅganāgaṇakalilaṃ nṛpātmajastato balādvanamatinīyate sma tat /	vara-aFganA-gaNa-kalilam nRpa-AtmajaH-tatas balAt-vanam-atinIyate sma tat /
   varāpsarovṛtamalakādhipālayaṃ navavrato muniriva vighnakātaraḥ // Bc_3.65	vara-apsaraH-vRta-malaka-aDipa-Alayam nava-vrataH muniH-iva viGna-kAtaraH // Bc_3.65
   iti buddhacarite mahākāvye saṃvegotpattirnāma tṛtīyaḥ sargaḥ // 3 //	iti budDacarite mahAkAvye saMvegotpattiH-nAma tRtIyaH sargaH // 3 //
   CANTO IV	CANTO IV
   tatastasmātpurodyānātkautūhalacalekṣaṇāḥ /	tatas-tasmAt-pura-udyAnAt-kOtUha-la-cala-IkzaNAH /
   pratyujjagmurnṛpasutaṃ prāptaṃ varamiva striyaḥ // Bc_4.1 //	pratyujjagmuH-nRpa-sutam prAptam varam-iva striyaH // Bc_4.1 //
   abhigamya ca tāstasmai vismayotphullalocanāḥ /	aBigamya ca tAH-tasmE vismaya-utPulla-locanAH /
   cakrire samudācāraṃ padmakośanibhaiḥ karaiḥ // Bc_4.2 //	cakrire samudAcAram padma-koSa-niBEH karEH // Bc_4.2 //
   tasthuśca parivāryainaṃ manmathākṣiptacetasaḥ /	tasTuH-ca parivArya-enam manmaTa-Akzipta-cetasaH /
   niścalaiḥ prītivikacaiḥ pibantya iva locanaiḥ // Bc_4.3 //	niScalEH prIti-vikacEH pibantyaH iva locanEH // Bc_4.3 //
   taṃ hi tā menire nāryaḥ kāmo vigrahavāniti /	tam hi tAH menire nAryaH kAmaH vigrahavAn-iti /
   śobhitaṃ lakṣaṇairdīptaiḥ sahajairbhūṣāṇairiva // Bc_4.4 //	SoBitam lakzaNEH-dIptEH sahajEH-BUzANEH-iva // Bc_4.4 //
   saumyatvāccaiva dhairyācca kāścidenaṃ prajajñire /	sOmya-tvAt-ca-eva DEryAt-ca kAScid-enam prajajQire /
   avatīrṇo mahī sākṣād guḍhāṃśuścandramā iti // Bc_4.5 //	avatIrNaH mahI sAkzAt guXa-aMSuH-candramAH iti // Bc_4.5 //
   tasya tā vapuṣākṣiptā nigṛhītaṃ jajṛmbhire /	tasya tAH vapuzA-AkziptA nigRhItam jajRmBire /
   anyonyaṃ dṛṣṭibhirhatvā śanaiśca viniśaśvasuḥ // Bc_4.6 //	anyonyam dRzwiBiH-hatvA SanEs-ca viniSaSvasuH // Bc_4.6 //
   evaṃ tā dṛṣṭimātreṇa nāryo dadṛśureva tam /	evam tAH dRzwi-mAtreNa nAryaH dadRSuH-eva tam /
   na vyājahurna jahasuḥ prabhāveṇāsya yantritāḥ // Bc_4.7 //	na vyAjahuH-na jahasuH praBAveNa-asya yantritAH // Bc_4.7 //
   tāstathā nu nirārambhā dṛṣṭvā praṇayaviklavāḥ /	tAH-taTA nu nirAramBAH dRzwvA praNaya-viklavAH /
   purohitasuto dhīmānudāyī vākyamabravīt // Bc_4.8 //	purohita-sutaH DImAn-udAyI vAkyam-abravIt // Bc_4.8 //
   sarvāḥ sarvakalājñāḥ stha bhāvagrahaṇapaṇḍitāḥ /	sarvAH sarva-kalA-jQAH sTa BAva-grahaNa-paNxitAH /
   rupacāturyasaṃpannāḥ svaguṇairmukhyatāṃ gatāḥ // Bc_4.9 //	rupa-cAturya-saMpannAH sva-guNEH-muKya-tAm gatAH // Bc_4.9 //
   śobhayeta guṇairebhirapi tānuttarān kurūn /	SoBayeta guNEH-eBiH-api tAn-uttarAn kurUn /
   kuberasyāpi cākrīḍaṃ prāgeva vasudhāmimām // Bc_4.10 //	kuberasya-api ca-AkrIxam prAk-eva vasuDAm-imAm // Bc_4.10 //
   śaktāścaliyituṃ yūyaṃ vitarāgānuṣīnapi /	SaktAH-caliyitum yUyam vitarAga-anuzIn-api /
   apsarobhiśca kalitān grahītuṃ vibudhānapi // Bc_4.11 //	apsaroBiH-ca kalitAn grahItum vibuDAn-api // Bc_4.11 //
   bhāvajñānena hāvena rūpacāturyasaṃpadā /	BAva-jQAnena hAvena rUpa-cAturya-saMpadA /
   strīṇāmeva ca śaktāḥ stha saṃrāge kiṃ punarnṛṇām // Bc_4.12 //	strINAm-eva ca SaktAH sTa saMrAge kim punar-nRNAm // Bc_4.12 //
   tāsāmevaṃvidhānāṃ vo viyuktānāṃ svagocare /	tAsAm-evaMviDAnAm vaH viyuktAnAm sva-gocare /
   iyamevaṃvidhā ceṣṭā na tuṣṭo 'smyārjavena vaḥ // Bc_4.13 //	iyam-evaMviDA cezwA na tuzwaH asmi-Arjavena vaH // Bc_4.13 //
   idaṃ navavadhūnāṃ vo hrīnīkuñcitacakṣuṣām /	idam nava-vaDUnAm vaH hrI-nI-kuQcita-cakzuzAm /
   sadṛśaṃ ceṣṭitaṃ hi syādapi vā gopāyoṣitām // Bc_4.14 //	sadRSam cezwitam hi syAt-api vA gopAyozitAm // Bc_4.14 //
   yadapi syādayaṃ dhīraḥ śriprabhāvānmahāniti /	yat-api syAt-ayam DIraH Sri-praBAvAt-mahAn-iti /
   strīṇāmapi mahatteja itaḥ kāryo 'tra niścayaḥ // Bc_4.15 //	strINAm-api mahat-tejaH itas kAryaH atra niScayaH // Bc_4.15 //
   purā hi kāśisundaryā veśavadhvā mahānṛṣiḥ /	purA hi kASisundaryAH veSavaDvA mahAn-RziH /
   tāḍito 'bhūtpadā vyāso durdharṣo devatairapi // Bc_4.16 //	tAxitaH aBUt-padA vyAsaH durDarzaH devatEH-api // Bc_4.16 //
   manthālagautamo bhikṣurjaṅghayā vāramukhyayā /	manTAla-gOtamaH BikzuH-jaFGayA vAramuKyayA /
   piprīṣuśca tadarthārthaṃ vyasūnniraharatpurā // Bc_4.17 //	piprIzuH-ca tad-arTa-arTam vyasUn-niraharat-purA // Bc_4.17 //
   gautamaṃ dīrghatapasaṃ maharṣi dīrghajīvinam /	gOtamam dIrGa-tapasam mahA-Rzi dIrGa-jIvinam /
   yoṣitsaṃtoṣayāmāsa varṇasthānāvarā satī // Bc_4.18 //	yozit-saMtozayAmAsa varNa-sTAna-avarA satI // Bc_4.18 //
   ṛṣyaśṛṅgaṃ munisutaṃ tathaiva strīṣvapaṇḍitam /	RzyaSRFgam muni-sutam taTA-eva strIzu-apaNxitam /
   upāyairvividhaiḥ śāntā jagrāha ca jahāra ca // Bc_4.19 //	upAyEH-viviDEH SAntA jagrAha ca jahAra ca // Bc_4.19 //
   viśvāmitro maharṣiśca vigāḍho 'pi mahattapaḥ /	viSvAmitraH mahA-RziH-ca vigAXaH api mahat-tapaH /
   daśa varṣāṇyaharmene ghṛtācyāpsarasā hṛtaḥ // Bc_4.20 //	daSa varzANi-ahar-mene GRtAcya-apsarasA hRtaH // Bc_4.20 //
   evamādīnṛṣīstāṃstānanayanvikriyāṃ striyaḥ /	evamAdIn-RzIH-tAn=-tAn-anayan-vikriyAm striyaH /
   lalitaṃ pūrvavayasaṃ kiṃ punarnṛpateḥ sutam // Bc_4.21 //	lalitam pUrva-vayasam kim punar-nRpateH sutam // Bc_4.21 //
   tadevaṃ sati viśrabdhaṃ prayatadhvaṃ tathā yathā /	tat-evam sati viSrabDam prayataDvam taTA yaTA /
   iyaṃ nṛpasya vaṃśaśrīrito na syātparāṅmukhī // Bc_4.22 //	iyam nRpasya vaMSa-SrIH-itas na syAt-parAFmuKI // Bc_4.22 //
   yā hi kāścidyuvatayo haranti sadṛśaṃ janam /	yAH hi kAScid-yuvatayaH haranti sadRSam janam /
   nikṛṣṭotkṛṣṭayorbhāvaṃ yā gṛhṇanti tu tāḥ striyaḥ // Bc_4.23 //	nikRzwa-utkRzwayoH-BAvam yAH gRhNanti tu tAH striyaH // Bc_4.23 //
   ityudāyivacaḥ śrutvā tā viddhā iva yoṣitaḥ /	iti-udAyi-vacaH SrutvA tAH vidDAH iva yozitaH /
   samāruruhurātmānaṃ kumāragrahaṇaṃ prati // Bc_4.24 //	samAruruhuH-AtmAnam kumAra-grahaNam prati // Bc_4.24 //
   tā bhrūmiḥ prekṣitairhāvairhasitailīḍitairgataiḥ /	tAH BrUmiH prekzitEH-ha-avEH-hasita-elIxitEH-gatEH /
   cakrurākṣepikāśceṣṭā bhītabhītā ivāṅganāḥ // Bc_4.25 //	cakruH-AkzepikAH-cezwAH BIta-BItAH iva-aFganAH // Bc_4.25 //
   rājñastu viniyogena kumārasya ca mārdavāt /	rAjQaH-tu viniyogena kumArasya ca mArdavAt /
   jahuḥ kṣipramaviśrambhaṃ madena madanena ca // Bc_4.26 //	jahuH kzipram-aviSramBam madena madanena ca // Bc_4.26 //
   atha nārījanavṛtaḥ kumāro vyacaradvanam /	aTa nArI-jana-vRtaH kumAraH vyacarat-vanam /
   vāsitāyūthasahitaḥ karīva himavadvanam // Bc_4.27 //	vAsitA-yUTa-sahitaH karI-iva himavat-vanam // Bc_4.27 //
   sa tasmin kānane ramye jajvāla strīpuraḥsaraḥ /	sa tasmin kAnane ramye jajvAla strI-puraHsaraH /
   ākrīḍa iva vibhrāje vivasvānapsarovṛtaḥ // Bc_4.28 //	AkrIxaH iva viBrAje vivasvAn-apsaraH-vRtaH // Bc_4.28 //
   madenāvarjitā nāma taṃ kāścittatra yiṣitaḥ /	madena-AvarjitAH nAma tam kAScid-tatra yizitaH /
   kaṭhinaiḥ paspṛśuḥ pīnaiḥ saṃhatairvalgubhiḥ stanaiḥ // Bc_4.29 //	kaWinEH paspRSuH pInEH saMhatEH-valguBiH stanEH // Bc_4.29 //
   srastāṃsakomalālambamṛdubāhulatābalā /	srasta-aMsa-komala-Alamba-mRdu-bAhu-latA-balA /
   anṛtaṃ skhalitaṃ kācitkṛtvainaṃ sasvaje balāt // Bc_4.30 //	anRtam sKalitam kAcid-kRtvA-enam sasvaje balAt // Bc_4.30 //
   kācittāmrādharoṣṭhena mukhenāsavagandhinā /	kAcid-tAmra-aDara-uzWena muKena-Asava-ganDinA /
   viniśaśvāsa karṇe 'sya rahasyaṃ śrūyatāmiti // Bc_4.31 //	viniSaSvAsa karNe asya rahasyam SrUyatAm-iti // Bc_4.31 //
   kācidājñāpayantīva provācārdrānulepanā /	kAcid-AjQApayanti-iva provAca-Ardra-anulepanA /
   iha bhaktiṃ kuruṣveti hastasaṃśleṣalipsayā // Bc_4.32 //	iha Baktim kuruzva-iti hasta-saMSleza-lipsayA // Bc_4.32 //
   muhurmuhurmadavyājasrastanīlāṃśukāparā /	muhur-muhur-mada-vyAja-srasta-nIla-aMSuka-aparA /
   ālakṣyaraśanā reje sphuradvidyudiva kṣapā // Bc_4.33 //	Alakzya-raSanAH reje sPurat-vidyut-iva kzapAH // Bc_4.33 //
   kāścitkanakakāñcībhirmukharābhiritastataḥ /	kAScid-kanaka-kAQcIBiH-muKarABiH-itaH-tatas /
   babhramurdarśayantyo 'sya śroṇīstanvaṃśukāvṛtāḥ // Bc_4.34 //	baBramuH-darSayantyaH asya SroNIH-tanu-aMSuka-AvRtAH // Bc_4.34 //
   cūtaśākhāṃ kusumitāṃ pragṛhyānyā lalambire /	cUta-SAKAm kusumitAm pragRhya-anyAH lalambire /
   suvarṇakalaśaprakhyāndarśayantyaḥ payodharān // Bc_4.35 //	suvarNa-kalaSa-praKyAn-darSayantyaH payoDarAn // Bc_4.35 //
   kācitpadmavanādetya sapadmā padmalocanā /	kAcid-padma-vanAt-etya sa-padmA padma-locanA /
   padmavaktrasya pārśve 'sya padmaśrīriva tasthuṣī // Bc_4.36 //	padma-vaktrasya pArSve asya padmaSrIH-iva tasTuzI // Bc_4.36 //
   madhuraṃ gītamanvarthaṃ kācitsābhinayaṃ jagau /	maDuram gItam-anvarTam kAcid-sa-aBinayam jagO /
   taṃ svasthaṃ codayantīva vañcito 'sītyavekṣitaiḥ // Bc_4.37 //	tam svasTam codayanti-iva vaQcitaH asi-iti-avekzitEH // Bc_4.37 //
   śubhena vadanenānyā bhrūkārmukavikarṣiṇā /	SuBena vadanena-anyA BrU-kArmuka-vikarziNA /
   prāvṛtyānucakārāsya ceṣṭitaṃ dhīralīlayā // Bc_4.38 //	prAvRtya-anucakAra-asya cezwitam DIra-lIlayA // Bc_4.38 //
   pīnavalgustanī kāciddhāsāghūrṇitakuṇḍalā /	pIna-valgu-stanI kAcid-hAsa-AGUrNita-kuNxalAH /
   uccairavajahāsainaṃ samāpnotu bhavāniti // Bc_4.39 //	uccEs-avajahAsa-enam samApnotu BavAn-iti // Bc_4.39 //
   apayāntaṃ tathaivānyā babandhurmālyadāmabhiḥ /	apayAntam taTA-eva-anyAH babanDuH-mAlya-dAmaBiH /
   kāścitsākṣepamadhurairjagṛharvacanāṅkuśaiḥ // Bc_4.40 //	kAScid-sa-Akzepa-maDurEH-jagRharvacana-aFkuSEH // Bc_4.40 //
   pratiyogārthinī kācid gṛhītvā cūtavallarīm /	pratiyoga-arTinI kAcid gRhItvA cUta-vallarIm /
   idaṃ puṣpaṃ tu kasyeti papraccha madaviklavā // Bc_4.41 //	idam puzpam tu kasya-iti papracCa mada-viklavAH // Bc_4.41 //
   kācitpuruṣavatkṛtvā gatiṃ saṃsthānameva ca /	kAcid-puruza-vat-kRtvA gatim saMsTAnam-eva ca /
   uvācainaṃ jitaḥ strībhīrjaya bho pṛthivīmimām // Bc_4.42 //	uvAca-enam jitaH strIBIH-jaya Bo pRTivIm-imAm // Bc_4.42 //
   atha lolekṣaṇā kācijjighrantī nīlamutpalam /	aTa lola-IkzaNA kAcid-jiGrantI nIlam-utpalam /
   kiṃcinmadakalairvākyai rnṛpātmajamabhāṣata // Bc_4.43 //	kiMcid-mada-kalEH-vAkyEH rnRpa-Atmajam-aBAzata // Bc_4.43 //
   paśya bhartīścitaṃ cūtaṃ kusumairmadhugandhibhiḥ /	paSya BartIH-citam cUtam kusumEH-maDu-ganDiBiH /
   hemapañjararuddho vā kokilo yatra kūjati // Bc_4.44 //	hema-paQjara-rudDaH vA kokilaH yatra kUjati // Bc_4.44 //
   aśoko dṛśyatāmeṣa kāmiśokavivardhanaḥ /	aSokaH dRSyatAm-eza kAmi-Soka-vivarDanaH /
   ruvanti bhramarā yatra dahyamānā ivāgninā // Bc_4.45 //	ruvanti BramarAH yatra dahyamAnAH iva-agninA // Bc_4.45 //
   cūtayaṣṭyā samāśliṣṭo dṛśyatāṃ tilakadrumaḥ /	cUta-yazwyA samASlizwaH dRSyatAm tilaka-drumaH /
   śuklavāsā iva naraḥ striyā pītāṅgarāgayā // Bc_4.46 //	Sukla-vAsAH iva naraH striyA pIta-aFgarAgayA // Bc_4.46 //
   phullaṃ kurubakaṃ paśya nirbhuktālaktakaprabham /	Pullam kurubakam paSya nirBukta-alaktaka-praBam /
   yo nakhaprabhayā strīṇāṃ nirbhīrtsata ivānataḥ // Bc_4.47 //	yaH naKa-praBayA strINAm nirBIrtsataH iva-AnataH // Bc_4.47 //
   bālāśokaśca nicito dṛśyatāmeṣa pallavaiḥ /	bAla-aSokaH-ca nicitaH dRSyatAm-eza pallavEH /
   yo 'smākaṃ hastaśobhābhirlajjamāna iva sthitaḥ // Bc_4.48 //	yaH asmAkam hasta-SoBABiH-lajjamAnaH iva sTitaH // Bc_4.48 //
   dīrghikā prāvṛtāṃ paśya tīrajaiḥ sinduvārakaiḥ /	dIrGikA prAvRtAm paSya tIra-jEH sinduvArakEH /
   pāṇḍurāṃśukasaṃvītāṃ śayānāṃ pramadāmiva // Bc_4.49 //	pANxura-aMSuka-saMvItAm SayAnAm pramadAm-iva // Bc_4.49 //
   dṛśyatāṃ strīṣu māhātmyaṃ cakravāko hyasau jale /	dRSyatAm strIzu mAhAtmyam cakravAkaH hi-asO jale /
   pṛṣṭhataḥ preṣyavadbhāryāmanuvartyanugacchati // Bc_4.50 //	pRzWatas prezya-vat-BAryAm-anuvarti-anugacCati // Bc_4.50 //
   mattasya parapuṣṭasya ruvataḥ śrūyatāṃ dhvaniḥ /	mattasya parapuzwasya ruvataH SrUyatAm DvaniH /
   aparaḥ kokilo 'nvakṣaṃ pratiśrutkeva kūjati // Bc_4.51 //	aparaH kokilaH anvakzam pratiSrutkA-iva kUjati // Bc_4.51 //
   api nāma vihaṅgānāṃ vasantenāhṛto madaḥ /	api nAma vihaFgAnAm vasantena-AhRtaH madaH /
   na tu cintayato 'cintyaṃ janasya prājñamāninaḥ // Bc_4.52 //	na tu cintayataH acintyam janasya prAjQa-mAninaH // Bc_4.52 //
   ityevaṃ tā yuvatayo manmathoddāmacetasaḥ /	iti-evam tAH yuvatayaH manmaTa-uddAma-cetasaH /
   kumāraṃ vividhaistaistairupacakramire nayaiḥ // Bc_4.53 //	kumAram viviDEH-tEH-tEH-upacakramire nayEH // Bc_4.53 //
   evamākṣipyamāṇo 'pi satu dhairyāvṛtendriyaḥ /	evam-AkzipyamANaH api satu DErya-AvRta-indriyaH /
   martavyamiti sodvego na jaharṣa na vivyathe // Bc_4.54 //	martavyam-iti sa-udvegaH na jaharza na vivyaTe // Bc_4.54 //
   tāsāṃ tattve 'navasthānaṃ dṛṣṭvā sa puruṣottamaḥ /	tAsAm tattve anavasTAnam dRzwvA sa puruzottamaH /
   samaṃ vignena dhīreṇa cintayāmāsa cetasā // Bc_4.55 //	samam vignena DIreNa cintayAmAsa cetasA // Bc_4.55 //
   kiṃ tvimā nāvagacchanti capalaṃ yauvanaṃ striyaḥ /	kim tu-imA na-avagacCanti capalam yOvanam striyaH /
   yato rūpeṇa saṃmattaṃ jarā yannāśayiṣyati // Bc_4.56 //	yatas rUpeNa saMmattam jarA yat-nASayizyati // Bc_4.56 //
   nūnametā na paśyanti kasyacidrogasaṃplavam /	nUnam-etAH na paSyanti kasyacid-roga-saMplavam /
   tathā hṛṣṭā bhayaṃ tyaktvā jagati vyadhidharmiṇi // Bc_4.57 //	taTA hRzwA Bayam tyaktvA jagati vyaDi-DarmiNi // Bc_4.57 //
   anabhijñāśca suvyaktaṃ mṛtyoḥ sarvāpahāriṇaḥ /	anaBijQAH-ca su-vyaktam mRtyoH sarva-apahAriNaH /
   tataḥ svasthā nirudvignāḥ krīḍanti ca hasanti ca // Bc_4.58 //	tatas svasTAH nirudvignAH krIxanti ca hasanti ca // Bc_4.58 //
   jarāṃ vyādhiṃ ca mṛtyuṃ ca ko hi jānansacetanaḥ /	jarAm vyADim ca mRtyum ca kaH hi jAnan-sa-cetanaH /
   svasthastiṣṭhenniṣīdedvā śayedvā kiṃ punarhaset // Bc_4.59 //	svasTaH-tizWet-nizIdet-vA Sayet-vA kim punar-haset // Bc_4.59 //
   yastu dṛṣṭvā paraṃ jīrṇa vyādhitaṃ mṛtameva ca /	yaH-tu dRzwvA param jIrNa vyADitam mRtam-eva ca /
   svastho bhavati nodvigno yathācetāstathaiva saḥ // Bc_4.60 //	svasTaH Bavati na-udvignaH yaTA-cetAH-taTA-eva saH // Bc_4.60 //
   viyujyamāne hi tarau puṣpairapi phalairapi /	viyujyamAne hi tarO puzpEH-api PalEH-api /
   patati cchidyamāne vā taruranyo na śocate // Bc_4.61 //	patati cCidyamAne vA taruH-anyaH na Socate // Bc_4.61 //
   iti dhyānaparaṃ dṛṣṭvā viṣayebhyo gataspṛham /	iti DyAna-param dRzwvA vizayeByaH gata-spRham /
   udāyī nītiśāstrajñastamuvāca suhṛttayā // Bc_4.62 //	udAyI nIti-SAstra-jQaH-tam-uvAca suhRd-tayA // Bc_4.62 //
   ahaṃ nṛpatinā dattaḥ sakhā tubhyaṃ kṣamaḥ kila /	aham nRpatinA dattaH saKA tuByam kzamaH kila /
   yāsmāttvayi vivakṣā me tayā praṇayavattayā // Bc_4.63 //	yA-asmAt-tvayi vivakzA me tayA praNayavat-tayA // Bc_4.63 //
   ahitātpratiṣedhaśca hite cānupravartanam /	ahitAt-pratizeDaH-ca hite ca-anupravartanam /
   vyasane cāparityāgastrividhaṃ mitralakṣaṇam // Bc_4.64 //	vyasane ca-aparityAgaH-triviDam mitra-lakzaNam // Bc_4.64 //
   so 'haṃ maitrīṃ pratijñāya puruṣārthātparāṅmukhaḥ /	saH aham mEtrIm pratijQAya puruza-arTAt-parAFmuKaH /
   yadi tvā samupekṣeya na bhavenmitratā mayi // Bc_4.65 //	yadi tvA samupekzeya na Bavet-mitra-tA mayi // Bc_4.65 //
   tadbravīmi suhṛdbhūtvā taruṇasya vapuṣmataḥ /	tat-bravImi suhRd-BUtvA taruNasya vapuzmataH /
   idaṃ na pratirūpaṃ te strīṣvadākṣiṇyamīdṛśam // Bc_4.66 //	idam na pratirUpam te strIzu-adAkziNyam-IdRSam // Bc_4.66 //
   anṛtenāpi nārīṇāṃ yuktaṃ samanuvartanam /	anRtena-api nArINAm yuktam samanuvartanam /
   tadvrīḍāparihārārthamātmaratyarthameva ca // Bc_4.67 //	tad-vrIxA-parihAra-arTam-Atma-rati-arTam-eva ca // Bc_4.67 //
   saṃnatiścānuvṛttiśca strīṇāṃ hṛdayabandhanam /	saMnatiH-ca-anuvRttiH-ca strINAm hRdaya-banDanam /
   snehasya hi guṇā yonirmānakāmāśca yoṣitaḥ // Bc_4.68 //	snehasya hi guNAH yoniH-mAna-kAmAH-ca yozitaH // Bc_4.68 //
   tadarhasi viśālākṣa hṛdaye 'pi parāṅmukhe /	tat-arhasi viSAla-akza hRdaye api parAFmuKe /
   rūpasyāsyānurūpeṇa dākṣiṇyenānuvartitum // Bc_4.69 //	rUpasya-asya-anurUpeNa dAkziNyena-anuvartitum // Bc_4.69 //
   dākṣiṇyamauṣadhaṃ strīṇāṃ dākṣiṇyaṃ bhūṣaṇaṃ param /	dAkziNyam-OzaDam strINAm dAkziNyam BUzaNam param /
   dākṣiṇyarahitaṃ rūpaṃ niṣpuṣpamiva kānanam // Bc_4.70 //	dAkziNya-rahitam rUpam nizpuzpam-iva kAnanam // Bc_4.70 //
   kiṃ vā dākṣiṇyamātreṇa bhāvenāstu parigrahaḥ /	kim vA dAkziNya-mAtreNa BAvena-astu parigrahaH /
   viṣayāndurlabhāṃllabdhvā na hyavajñātumarhasi // Bc_4.71 //	vizayAn-durlaBAn=-labDvA na hi-avajQAtum-arhasi // Bc_4.71 //
   kāmaṃ paramiti jñātvā devo 'pi hi puraṃdaraḥ /	kAmam param-iti jQAtvA devaH api hi puraMdaraH /
   gautamasya muneḥ patnīmahalyāṃ cakame purā // Bc_4.72 //	gOtamasya muneH patnIm-ahalyAm cakame purA // Bc_4.72 //
   agastyaḥ prārthayāmāsa somabhāryā ca rohiṇīm /	agastyaH prArTayAmAsa soma-BAryA ca rohiNIm /
   tasmāttatsadṛśī lebhe lopāmudrāmiti śrutiḥ // Bc_4.73 //	tasmAt-tad-sadRSI leBe lopAmudrAm-iti SrutiH // Bc_4.73 //
   utathyasya ca bhāryāyāṃ mamātāyaṃ mahātapaḥ /	utaTyasya ca BAryAyAm mama-atA-ayam mahA-tapaH /
   mārutyāṃ janayāmāsa bharadvājaṃ bṛhaspatiḥ // Bc_4.74 //	mArutyAm janayAmAsa BaradvAjam bRhaspatiH // Bc_4.74 //
   bṛhaspatermahiṣyāṃ ca juvhatyāṃ juvhatāṃ varaḥ /	bRhaspateH-mahizyAm ca juvhatyAm juvhatAm varaH /
   budhaṃ vibudhakarmāṇaṃ janayāmāsa candramāḥ // Bc_4.75 //	buDam vibuDa-karmANam janayAmAsa candramAH // Bc_4.75 //
   kālīṃ caiva purā kanyāṃ jalaprabhavasaṃbhavām /	kAlIm ca-eva purA kanyAm jala-praBava-saMBavAm /
   jagāma yamunātīre jātarāgaḥ parāśaraḥ // Bc_4.76 //	jagAma yamunA-tIre jAta-rAgaH parASaraH // Bc_4.76 //
   mātaṅgayāmakṣamālāyāṃ garhitāyāṃ riraṃsayā /	mAtaFgayAm-akzamAlAyAm garhitAyAm riraMsayA /
   kapiñjalādaṃ tanayaṃ vasiṣṭho 'janayanmuniḥ // Bc_4.77 //	kapiQjalAdam tanayam vasizWaH ajanayat-muniH // Bc_4.77 //
   yayātiścaiva rājarṣirvayasyapi vinirgate /	yayAtiH-ca-eva rAjarziH-vayasi-api vinirgate /
   viśvācyāpsarasā sārdhaṃ reme caitrarathe vane // Bc_4.78 //	viSvAcya-apsarasA sArDam reme cEtraraTe vane // Bc_4.78 //
   strīsaṃsarga vināśāntaṃ pāṇḍurjñātvāpi kauravaḥ /	strI-saMsarga vinASa-antam pANxuH-jQAtvA-api kOravaH /
   mādrīrūpaguṇākṣiptaḥ siṣeve kāmajaṃ sukham // Bc_4.79 //	mAdrI-rUpa-guNa-AkziptaH sizeve kAma-jam suKam // Bc_4.79 //
   karālajanakaścaiva hṛtvā brāhmaṇakanyakām /	karAla-janakaH-ca-eva hRtvA brAhmaNa-kanyakAm /
   avāpa bhraṃśamapyevaṃ na tu seje na manmatham // Bc_4.80 //	avApa BraMSam-api-evam na tu seje na manmaTam // Bc_4.80 //
   evamādyā mahātmāno viṣayān garhitānapi /	evamAdyAH mahAtmAnaH vizayAn garhitAn-api /
   ratihetorbubhujire prāgeva guṇasaṃhitān // Bc_4.81 //	rati-hetoH-buBujire prAk-eva guNa-saMhitAn // Bc_4.81 //
   tvaṃ punarnyāyataḥ prāptān balavān rūpavānyuvā /	tvam punar-nyAyataH prAptAn balavAn rUpavAn-yuvA /
   viṣayānavajānāsi yatra saktamidaṃ jagat // Bc_4.82 //	vizayAn-avajAnAsi yatra saktam-idam jagat // Bc_4.82 //
   iti śrutvā vacastasya ślakṣṇamāgamasaṃhitam /	iti SrutvA vacaH-tasya SlakzNam-Agama-saMhitam /
   meghastanitanirghoṣaḥ kumāraḥ pratyabhāṣata // Bc_4.83 //	meGa-stanita-nirGozaH kumAraH pratyaBAzata // Bc_4.83 //
   upapannamidaṃ vākyaṃ sauhārdavyañjakaṃ tvayi /	upapannam-idam vAkyam sOhArda-vyaQjakam tvayi /
   atra ca tvānuneṣyāmi yatra mā duṣṭhu manyase // Bc_4.84 //	atra ca tvA-anunezyAmi yatra mA duzWu manyase // Bc_4.84 //
   nāvajānāmi viṣayān jāne lokaṃ tadātmakam /	na-avajAnAmi vizayAn jAne lokam tad-Atmakam /
   anityaṃ tu jagamatvā nātra me ramate manaḥ // Bc_4.85 //	anityam tu jagamatvA na-atra me ramate manaH // Bc_4.85 //
   jarā vyādhiśca mṛtyuśca yadi na syādidaṃ trayam /	jarA vyADiH-ca mRtyuH-ca yadi na syAt-idam trayam /
   mamāpi hi manojñeṣu viṣayeṣu ratirbhavet // Bc_4.86 //	mama-api hi manojQezu vizayezu ratiH-Bavet // Bc_4.86 //
   nityaṃ yadapi hi strīṇāmetadeva vapurbhavet /	nityam yat-api hi strINAm-etat-eva vapuH-Bavet /
   doṣavatsvapi kāmeṣu kāmaṃ rajyeta me manaḥ // Bc_4.87 //	dozavatsu-api kAmezu kAmam rajyeta me manaH // Bc_4.87 //
   yadā tu jarayāpītaṃ rūpamāsāṃ bhaviṣyati /	yadA tu jarayA-ApItam rUpam-AsAm Bavizyati /
   ātmano 'pyanabhipretaṃ mohāttatra ratirbhavet // Bc_4.88 //	AtmanaH api-anaBipretam mohAt-tatra ratiH-Bavet // Bc_4.88 //
   mṛtyuvyādhijarādharmā mṛtyuvyādhijarātmabhiḥ /	mRtyu-vyADi-jarA-DarmA mRtyu-vyADi-jarA-AtmaBiH /
   ramamāṇo hyasaṃvignaḥ samāno mṛgapakṣibhiḥ // Bc_4.89 //	ramamANaH hi-asaMvignaH samAnaH mRga-pakziBiH // Bc_4.89 //
   yadapyāttha mahātmānaste 'pi kāmātmakā iti /	yat-api-AtTa mahAtmAnaH-te api kAma-AtmakAH iti /
   saṃvego 'traiva kartavyo yadā teṣāmapi kṣayaḥ // Bc_4.90 //	saMvegaH atra-eva kartavyaH yadA tezAm-api kzayaH // Bc_4.90 //
   māhātmyaṃ na ca tanmanye yatra sāmānyataḥ kṣayaḥ /	mAhAtmyam na ca tat-manye yatra sAmAnyatas kzayaH /
   viṣayeṣu prasaktirvā yuktirvā nātmavattayā // Bc_4.91 //	vizayezu prasaktiH-vA yuktiH-vA na-Atmavat-tayA // Bc_4.91 //
   yadapyātthānṛtenāpi strījane vartyatāmiti /	yat-api-AtTa-anRtena-api strI-jane vartyatAm-iti /
   anṛtaṃ nāvagacchāmi dākṣiṇyenāpi kiṃcana // Bc_4.92 //	anRtam na-avagacCAmi dAkziNyena-api kiMcana // Bc_4.92 //
   na cānuvartanaṃ tanme rucitaṃ yatra nārjavam /	na ca-anuvartanam tat-me rucitam yatra na-Arjavam /
   sarvabhāvena saṃparko yadi nāsti dhigastu tat // Bc_4.93 //	sarva-BAvena saMparkaH yadi na-asti Dik-astu tat // Bc_4.93 //
   adhṛteḥ śraddadhānasya saktasyādoṣadarśinaḥ /	aDRteH SraddaDAnasya saktasya-adoza-darSinaH /
   kiṃ hi vañcayitavyaṃ syājjātarāgasya cetasaḥ // Bc_4.94 //	kim hi vaQcayitavyam syAt-jAta-rAgasya cetasaH // Bc_4.94 //
   vañcayanti ca yadyevaṃ jātarāgāḥ parasparam /	vaQcayanti ca yadi-evam jAta-rAgAH parasparam /
   nanu naiva kṣamaṃ draṣṭuṃ narāḥ strīṇāṃ nṛṇāṃ striyaḥ // Bc_4.95 //	nanu na-eva kzamam drazwum narAH strINAm nRNAm striyaH // Bc_4.95 //
   tadevaṃ sati duḥkhārta jarāmaraṇabhāginam /	tat-evam sati duHKa-Arta jarA-maraNa-BAginam /
   na māṃ kāmeṣvanāryeṣu pratārayitumarhasi // Bc_4.96 //	na mAm kAmezu-anAryezu pratArayitum-arhasi // Bc_4.96 //
   aho 'tidhīraṃ balavacca te manaścaleṣu kāmeṣu ca sāradarśinaḥ /	aho ati-DIram balavat-ca te manaH-calezu kAmezu ca sAra-darSinaH /
   bhaye 'titīvre viṣayeṣu sajjase nirīkṣamāṇo maraṇādhvani prajāḥ // Bc_4.97	Baye ati-tIvre vizayezu sajjase nirIkzamANaH maraNa-aDvani prajAH // Bc_4.97
   ahaṃ punarbhīruratīvaviklavo jarāvipadvyādhibhayaṃ vicintayan /	aham punar-BIruH-atIva-viklavaH jarA-vipad-vyADi-Bayam vicintayan /
   labhe na śāntiṃ na dhṛtiṃ kuto ratiṃ niśāmayandīptamivāgninā jagat //	laBe na SAntim na DRtim kutas ratim niSAmayan-dIptam-iva-agninA jagat //
   Bc_4.98 //	Bc_4.98 //
   asaṃśayaṃ mṛtyuriti prajānato narasya rāgo hṛdi yasya jāyate /	asaMSayam mRtyuH-iti prajAnataH narasya rAgaH hRdi yasya jAyate /
   ayomayīṃ tasya paraimi cetanāṃ mahābhaye rajyati yo na roditi // Bc_4.99	ayaH-mayIm tasya parEmi cetanAm mahA-Baye rajyati yaH na roditi // Bc_4.99
   atho kumāraśca viniścayātmikāṃ cakāra kāmāśrayaghātinīṃ kathām /	aTo kumAraH-ca viniScaya-AtmikAm cakAra kAma-ASraya-GAtinIm kaTAm /
   janasya cakṣurgamanīyamaṇḍalo mahīdharaṃ cāstamiyāya bhāskaraḥ // Bc_4.100	janasya cakzuH-gamanIya-maNxalaH mahIDaram ca-astam-iyAya BAskaraH // Bc_4.100
   tato vṛthādhāritabhūṣaṇasrajaḥ kalāguṇaiśca praṇayaiśca niṣphalaiḥ /	tatas vRTA-DArita-BUzaNa-srajaH kalA-guNEH-ca praNayEH-ca nizPalEH /
   sva eva bhāve vinigṛhya manmathaṃ puraṃ yayurbhagnamanorathāḥ striyaḥ //	sve eva BAve vinigRhya manmaTam puram yayuH-Bagna-manoraTAH striyaH //
   Bc_4.101 //	Bc_4.101 //
   tataḥ purodyānagatāṃ janaśriyaṃ nirīkṣya sāyaṃ pratisaṃhṛtāṃ punaḥ /	tatas pura-udyAna-gatAm jana-Sriyam nirIkzya sAyam pratisaMhRtAm punar /
   anityatāṃ sarvagatāṃ vicintayanviveśa dhiṣṇayaṃ kṣitipālakātmajaḥ //	anitya-tAm sarva-gatAm vicintayan-viveSa DizNayam kzitipAlaka-AtmajaH //
   Bc_4.102 //	Bc_4.102 //
   tataḥ śrutvā rājā viṣayavimukhaṃ tasya tu mano	tatas SrutvA rAjA vizaya-vimuKam tasya tu manaH-
   na śiśye tāṃ rātriṃ hṛdayagataśalyo gaja iva /	na SiSye tAm rAtrim hRdaya-gata-SalyaH gajaH iva /
   atha śrānto mantre bahuvividhamārge sasacivo	aTa SrAntaH mantre bahu-viviDa-mArge sa-sacivaH-
   na so 'nyatkāmebhyo niyamanamapaśyatsutamateḥ // Bc_4.103 //	na saH anyat-kAmeByaH niyamanam-apaSyat-suta-mateH // Bc_4.103 //
   iti buddhacarite mahākāvye strīvighātano nāma caturthaḥ sargaḥ // 4 //	iti budDacarite mahAkAvye strIviGAtanaH nAma caturTaH sargaH // 4 //
   CANTO V	CANTO V
   sa tathā viṣayairvilobhyamānaḥ paramārhairapi śākyarājasūnuḥ /	sa taTA vizayEH-viloByamAnaH parama-arhEH-api SAkya-rAja-sUnuH /
   na jagāma dhṛtiṃ na śarma lebhe hṛdaye siṃha ivātidigdhaviddhaḥ // Bc_5.1	na jagAma DRtim na Sarma leBe hRdaye siMhaH iva-ati-digDa-vidDaH // Bc_5.1
   atha mantisutaiḥ kṣamaiḥ kadācitsakhibhiścitrakathaiḥ kṛtānuyātraḥ /	aTa manti-sutEH kzamEH kadAcid-saKiBiH-citra-kaTEH kRta-anuyAtraH /
   vanabhūmididṛkṣayā śamepsurnaradevānumato bahiḥ pratasthe // Bc_5.2 //	vana-BUmi-didRkzayA Sama-IpsuH-naradeva-anumataH bahis pratasTe // Bc_5.2 //
   navarukmakhalīnakiṅkiṇīkaṃ pracalaccāramaracāruhemabhāṇḍam /	nava-rukma-KalIna-kiFkiNIkam pracalat-cAra-mara-cAru-hema-BANxam /
   abhiruhya sa kanthakaṃ sadaśvaṃ prayayau ketumiva drumābjaketuḥ // Bc_5.3	aBiruhya sa kanTakam sat-aSvam prayayO ketum-iva druma-abja-ketuH // Bc_5.3
   sa vikṛṣṭatarāṃ vanāntabhūmiṃ vanalobhācca yayau mahīguṇācca /	sa vikRzwatarAm vanAnta-BUmim vana-loBAt-ca yayO mahI-guNAt-ca /
   salilormivikārasīramārgāṃ vasudhāṃ caiva dadarśa kṛṣyamāṇām // Bc_5.4 //	salila-Urmi-vikAra-sIra-mArgAm vasuDAm ca-eva dadarSa kRzyamANAm // Bc_5.4 //
   halabhinnavikīrṇaśaṣpadarbhā hatasūkṣmakrimikīṭajantukīrṇām /	hala-Binna-vikIrNa-Sazpa-darBAH hata-sUkzma-krimi-kIwa-jantu-kIrNAm /
   samavekṣya rasāṃ tathāvidhāṃ tāṃ svajanasyeva vadhe bhṛśaṃ śuśoca //	samavekzya rasAm taTAviDAm tAm sva-janasya-iva vaDe BRSam SuSoca //
   Bc_5.5 //	Bc_5.5 //
   kṛṣataḥ puruṣāṃśca vīkṣamāṇaḥ pavanārkāśurajovibhinnavarṇān /	kRzataH puruzAn=-ca vIkzamANaH pavana-arka-ASu-rajaH-viBinna-varNAn /
   vahanaklamaviklavāṃśca dhuryān paramāryaḥ paramāṃ kṛpāṃ cakāra // Bc_5.6	vahana-klama-viklavAn=-ca DuryAn paramAryaH paramAm kRpAm cakAra // Bc_5.6
   avatīrya tatasturaṅgapṛṣṭhācchanakairgā vyacaracchucā parītaḥ /	avatIrya tatas-turaFga-pRzWAt-SanakEs-gA vyacarat-SucA parItaH /
   jagato jananavyayaṃ vicinvan kṛpaṇaṃ khalvidamityuvāca cārtaḥ // Bc_5.7 //	jagataH janana-vyayam vicinvan kRpaNam Kalu-idam-iti-uvAca ca-ArtaH // Bc_5.7 //
   manasā ca viviktatāmabhīpsuḥ suhṛdastānanuyāyino nivārya /	manasA ca vivikta-tAm-aBIpsuH suhRdaH-tAn-anuyAyinaH nivArya /
   abhitaścalacāruparṇavatyā vijane mūlamupeyivān sa jambvāḥ // Bc_5.8 //	aBitas-cala-cAru-parNavatyAH vijane mUlam-upeyivAn sa jambvAH // Bc_5.8 //
   niṣasāda sa yatra śaucavatyāṃ bhuvi vaidūryanikāśaśādvalāyām /	nizasAda sa yatra SOcavatyAm Buvi vEdUrya-nikASa-SAdvalAyAm /
   jagataḥ prabhavavyayau vicinvanmanasaśca sthitimārgamālalambe // Bc_5.9 //	jagataH praBava-vyayO vicinvan-manasaH-ca sTiti-mArgam-Ala-lambe // Bc_5.9 //
   samavāptamanaḥsthitiśca sadyo viṣayecchādibhirādhibhiśca muktaḥ /	samavApta-manaH-sTitiH-ca sadyas vizaya-icCA-AdiBiH-ADiBiH-ca muktaH /
   savitarkavicāramāpa śāntaṃ prathamaṃ dhyānamanāsravaprakāram // Bc_5.10 //	sa-vitarka-vicAram-Apa SAntam praTamam DyAnam-anAsrava-prakAram // Bc_5.10 //
   adhigamya tato vivekajaṃ tu paramaprītisukhaṃ manaḥsamādhim /	aDigamya tatas viveka-jam tu parama-prIti-suKam manaH-samADim /
   idameva tataḥ paraṃ pradadhyau manasā lokagatiṃ niśāmya samyak // Bc_5.11	idam-eva tatas param pradaDyO manasA loka-gatim niSAmya samyak // Bc_5.11
   kṛpaṇaṃ bata yajjanaḥ svayaṃ sannavaśo vyādhijarāvināśadharmā /	kRpaNam bata yat-janaH svayam san=-avaSaH vyADi-jarA-vinASa-DarmA /
   jarayārditamāturaṃ mṛtaṃ vā paramajño vijugupsate madāndhaḥ // Bc_5.12 //	jarayA-arditam-Aturam mRtam vA parama-jQaH vijugupsate mada-anDaH // Bc_5.12 //
   iha cedahamīdṛśaḥ svayaṃ sanvijugupseya paraṃ tathāsvabhāvam /	iha ced-aham-IdRSaH svayam san-vijugupseya param taTA-svaBAvam /
   na bhavetsadṛśaṃ hi tatkṣamaṃ vā paramaṃ dharmamimaṃ vijānato me //	na Bavet-sadRSam hi tad-kzamam vA paramam Darmam-imam vijAnataH me //
   Bc_5.13 //	Bc_5.13 //
   iti tasya vipaśyato yathāvajjagato vyādhijarāvipattidoṣān /	iti tasya vipaSyataH yaTAvat-jagataH vyADi-jarA-vipatti-dozAn /
   balayauvanajīvitapravṛtto vijagāmātmagato madaḥ kṣaṇena // Bc_5.14 //	bala-yOvana-jIvita-pravRttaH vijagAma-Atma-gataH madaH kzaNena // Bc_5.14 //
   na jaharṣa na cāpi cānutepe vicikitsāṃ na yayau na tandrinidre /	na jaharza na ca-api ca-anutepe vicikitsAm na yayO na tandri-nidre /
   na ca kāmaguṇeṣu saṃrarañje na vididveṣa paraṃ na cāvamene // Bc_5.15 //	na ca kAma-guNezu saMraraQje na vididveza param na ca-avamene // Bc_5.15 //
   iti buddhiriyaṃ ca nīrajaskā vavṛdhe tasya mahātmano viśuddhā /	iti budDiH-iyam ca nIrajaskAH vavRDe tasya mahAtmanaH viSudDAH /
   puruṣairaparairadṛśyamānaḥ puruṣaścopasasarpa bhikṣuveṣaḥ // Bc_5.16 //	puruzEH-aparEH-adRSyamAnaH puruzaH-ca-upasasarpa Bikzu-vezaH // Bc_5.16 //
   naradevasutastamabhyapṛcchadvada ko 'sīti śaśaṃsa so 'tha tasmai /	naradeva-sutaH-tam-aByapRcCat-vada kaH asi-iti SaSaMsa saH aTa tasmE /
   narapuṃgava janmamṛtyubhītaḥ śramaṇaḥ pravrajito 'smi mokṣahetoḥ //	nara-puMgava janma-mRtyu-BItaH SramaNaH pravrajitaH asmi mokza-hetoH //
   Bc_5.17 //	Bc_5.17 //
   jagati kṣayadharmake mumukṣarmṛgaye 'haṃ śivamakṣayaṃ padaṃ tat /	jagati kzaya-Darmake mumukzarmRgaye aham Sivam-akzayam padam tat /
   svajane 'nyajane ca tulyabuddhirviṣayebhyo vinivṛttarāgadoṣaḥ // Bc_5.18	sva-jane anya-jane ca tulya-budDiH-vizayeByaH vinivRtta-rAga-dozaH // Bc_5.18
   nivasan kvacideva vṛkṣamūle vijane vāyatane girau vane vā /	nivasan kvacid-eva vRkza-mUle vijane vA-Ayatane girO vane vA /
   vicarāmyaparigraho nirāśaḥ paramārthāya yathopapannabhaikṣaḥ // Bc_5.19 //	vicarAmi-aparigrahaH nirASaH parama-arTAya yaTA-upapanna-BEkzaH // Bc_5.19 //
   iti paśyata eva rājasūnoridamuktvā sa nabhaḥ samutpapāta /	iti paSyataH eva rAja-sUnoH-idam-uktvA sa naBaH samutpapAta /
   sa hi tadvapuranyabuddhadarśī smṛtaye tasya sameyivāndivaukāḥ // Bc_5.20	sa hi tad-vapuH-anyabudDa-darSI smRtaye tasya sameyivAn-divOkAH // Bc_5.20
   gaganaṃ khagavadgate ca tasminṛvaraḥ saṃjahṛṣe visismiye ca /	gaganam Kaga-vat-gate ca tasmi-n-RvaraH saMjahRze visismiye ca /
   upalabhya tataśca dharmasaṃjñāmabhiniryāṇavidhau matiṃ cakāra // Bc_5.21	upalaBya tatas-ca Darma-saMjQAm-aBiniryANa-viDO matim cakAra // Bc_5.21
   tata indrasamo jitendriyāśvaḥ pravivikṣuḥ puramaśvamāruroha /	tatas indra-samaH jita-indriya-aSvaH pravivikzuH puram-aSvam-Aruroha /
   parivārajanaṃ tvavekṣamāṇastata evābhimataṃ vanaṃ na bheje // Bc_5.22 //	parivAra-janam tu-avekzamANaH-tatas eva-aBimatam vanam na Beje // Bc_5.22 //
   sa jarāmaraṇakṣayaṃ cikīrṣurvanavāsāya matiṃ smṛtau nidhāya /	sa jarA-maraNa-kzayam cikIrzuH-vana-vAsAya matim smRtO niDAya /
   praviveśa punaḥ puraṃ na kāmādvanabhūmeriva maṇḍalaṃ dvipendraḥ // Bc_5.23	praviveSa punar puram na kAmAt-vana-BUmeH-iva maNxalam dvipa-indraH // Bc_5.23
   sukhitā bata nirvṛtā ca sā strī patirīdṛkṣa ihāyatākṣa yasyāḥ /	suKitA bata nirvRtA ca sA strI patiH-IdRkzaH iha-Ayata-akza yasyAH /
   iti taṃ samudīkṣya rājakanyā praviśantaṃ pathi sāñjalirjagāda // Bc_5.24	iti tam samudIkzya rAja-kanyA praviSantam paTi sa-aQjaliH-jagAda // Bc_5.24
   atha ghoṣamimaṃ mahābhraghoṣaḥ pariśuśrāva śamaṃ paraṃ ca lebhe /	aTa Gozam-imam mahA-aBra-GozaH pariSuSrAva Samam param ca leBe /
   śrutavānsa hi nirvṛteti śabdaṃ parinirvāṇavidhau matiṃ cakāra // Bc_5.25	SrutavAn-sa hi nirvRtA-iti Sabdam parinirvANa-viDO matim cakAra // Bc_5.25
   atha kāñcanaśailaśṛṅgavarṣmā gajamegharṣabhabāhunisvanākṣaḥ /	aTa kAQcana-SEla-SRFga-varzmA gaja-meGa-RzaBa-bAhu-nisvana-akzaH /
   kṣayamakṣayadharmajātarāgaḥ śaśisiṃhānanavikramaḥ prapede // Bc_5.26 //	kzayam-akzaya-Darma-jAta-rAgaH SaSi-siMha-Anana-vikramaH prapede // Bc_5.26 //
   mṛgarājagatistato 'bhyagacchannṛpatiṃ mantrigaṇairupāsyamānam /	mRgarAja-gatiH-tatas aByagacCat-nRpatim mantri-gaNEH-upAsyamAnam /
   samitau marutāmiva jvalantaṃ maghavantaṃ tridive sanatkumāraḥ // Bc_5.27	samitO marutAm-iva jvalantam maGavantam tridive sanatkumAraH // Bc_5.27
   praṇipatya ca sāñjalirbabhāṣe diśa mahyaṃ naradeva sādhvanujñām /	praNipatya ca sa-aQjaliH-baBAze diSa mahyam naradeva sADu-anujQAm /
   parivivrajiṣāmi mokṣahetorniyato hyasya janasya viprayogaḥ // Bc_5.28 //	parivivrajizAmi mokza-hetoH-niyataH hi-asya janasya viprayogaH // Bc_5.28 //
   iti tasya vaco niśamya rājā kariṇevābhihato drumaścacāla /	iti tasya vacaH niSamya rAjA kariNA-iva-aBihataH drumaH-cacAla /
   kamalapratime 'ñjalau gṛhītvā vacanaṃ cedamuvāca bāṣpakaṇṭhaḥ // Bc_5.29	kamala-pratime aQjalO gRhItvA vacanam ca-idam-uvAca bAzpa-kaNWaH // Bc_5.29
   pratisaṃhara tāt buddhimetāṃ na hi kālastava dharmasaṃśrayasya /	pratisaMhara tAt budDim-etAm na hi kAlaH-tava Darma-saMSrayasya /
   vayasi prathame matau calāyāṃ bahudoṣāṃ hi vadanti dharmacaryām // Bc_5.30	vayasi praTame matO calAyAm bahu-dozAm hi vadanti Darma-caryAm // Bc_5.30
   viṣayeṣu kutūhalendriyasya vratakhedeṣvasamarthīniścayasya /	vizayezu kutUhala-indriyasya vrata-Kedezu-asamarTI-niScayasya /
   taruṇasya manaścalatyaraṇyādanabhijñaśca viśeṣato viveke // Bc_5.31 //	taruNasya manaH-calati-araNyAt-anaBijQaH-ca viSezataH viveke // Bc_5.31 //
   mama tu priyadharma dharmakālastvayi lakṣmīmavasṛjya lakṣmabhūte /	mama tu priya-Darma Darma-kAlaH-tvayi lakzmIm-avasRjya lakzma-BUte /
   sthiravikrama vikrameṇa dharmastava hitvā tu guruṃ bhavedadharmaḥ //	sTira-vikrama vikrameNa DarmaH-tava hitvA tu gurum Bavet-aDarmaH //
   Bc_5.32 //	Bc_5.32 //
   tadimaṃ vyavasāyamutsṛja tvaṃ bhava tāvannirato gṛhasthadharme /	tat-imam vyavasAyam-utsRja tvam Bava tAvat-nirataH gRhasTa-Darme /
   puruṣasya vayaḥsukhāni bhuktvā ramaṇīyo hi tapovanapraveśaḥ // Bc_5.33 //	puruzasya vayaH-suKAni BuktvA ramaNIyaH hi tapaH-vana-praveSaH // Bc_5.33 //
   iti vākyamidaṃ niśamya rājñaḥ kalaviṅkasvara uttaraṃ babhāṣe /	iti vAkyam-idam niSamya rAjQaH kalaviFka-svaraH uttaram baBAze /
   yadi me pratibhūtaścaturṣu rājan bhavasi tvaṃ na tapovanaṃ śrayiṣye //	yadi me pratiBUtaH-caturzu rAjan Bavasi tvam na tapaH-vanam Srayizye //
   Bc_5.34 //	Bc_5.34 //
   na bhavenmaraṇāya jīvitaṃ me viharetsvāsthyamidaṃ ca me na rogaḥ /	na Bavet-maraNAya jIvitam me viharet-svAsTyam-idam ca me na rogaH /
   na ca yauvanamākṣipejjarā me na ca saṃpattimimāṃ haredvipattiḥ // Bc_5.35	na ca yOvanam-Akzipet-jarA me na ca saMpattim-imAm haret-vipattiH // Bc_5.35
   iti durlabhamarthamūcivāṃsaṃ tanayaṃ vākyamuvāca śākyarājaḥ /	iti durlaBam-arTam-Uci-vAMsam tanayam vAkyam-uvAca SAkya-rAjaH /
   tyaja buddhimimāmatipravṛttāmavahāsyo 'timanoratho 'kramaśca // Bc_5.36 //	tyaja budDim-imAm-atipravRttAm-avahAsyaH ati-manoraTaH akramaH-ca // Bc_5.36 //
   atha merugururguruṃ babhāṣe yadi nāsti krama eṣa nāsmi vāryaḥ /	aTa meru-guruH-gurum baBAze yadi na-asti kramaH eza na-asmi vAryaH /
   śaraṇājjvalanena dahyamānānna hi niścikramiṣuḥ kṣamaṃ grahītum // Bc_5.37	SaraNAt-jvalanena dahyamAnAt-na hi niScikramizuH kzamam grahItum // Bc_5.37
   jagataśca yadā dhruvo viyogo nanu dharmāya varaṃ svayaviyogaḥ /	jagataH-ca yadA DruvaH viyogaH nanu DarmAya varam svaya-viyogaH /
   avaśaṃ nanu viprayojayenmāmakṛtasvārthamatṛptameva mṛtyuḥ // Bc_5.38 //	avaSam nanu viprayojayet-mAm-akRta-sva-arTam-atRptam-eva mRtyuH // Bc_5.38 //
   iti bhūmipatirniśamya tasya vyavasāyaṃ tanayasya nirmumukṣoḥ /	iti BUmipatiH-niSamya tasya vyavasAyam tanayasya nirmumukzoH /
   abhidhāya na yāsyatīti bhūyo vidadhe rakṣaṇamuttamāṃśca kāmān // Bc_5.39	aBiDAya na yAsyati-iti BUyas vidaDe rakzaNam-uttamAn=-ca kAmAn // Bc_5.39
   sacivaistu nidarśito yathāvad bahumānātpraṇayācca śāstrapūrvam /	sacivEH-tu nidarSitaH yaTAvat bahu-mAnAt-praNayAt-ca SAstra-pUrvam /
   guruṇā ca nivārito 'śrupātaiḥ praviveśāvasathaṃ tataḥ sa śocan // Bc_5.40	guruNA ca nivAritaH aSru-pAtEH praviveSa-AvasaTam tatas sa Socan // Bc_5.40
   calakuṇḍalacumbitānanābhirghananiśvāsavikampitastanībhiḥ /	cala-kuNxala-cumbita-AnanABiH-Gana-niSvAsa-vikampita-stanIBiH /
   vanitābhiradhīralocanābhimṛrgaśāvābhirivābhyudīkṣyamāṇaḥ // Bc_5.41 //	vanitABiH-aDIra-locana-aBimRrga-SAvABiH-iva-aByudIkzyamANaH // Bc_5.41 //
   sa hi kāñcanaparvatāvadāto hṛdayenmādakaro varāṅganānām /	sa hi kAQcana-parvata-avadAtaH hRdayet-mAdakaraH vara-aFganAnAm /
   śravaṇāṅgavilocanātmabhāvānvacanasparśavapurguṇairjahāra // Bc_5.42 //	SravaNa-aFga-vilocana-Atma-BAvAn-vacana-sparSa-vapuH-guNEH-jahAraH // Bc_5.42 //
   vigate divase tato vimānaṃ vapuṣā sūrya iva pradīpyamānaḥ /	vigate divase tatas vimAnam vapuzA sUryaH iva pradIpyamAnaH /
   timiraṃ vijighāṃsurātmabhāsā ravirudyanniva merumāruroha // Bc_5.43 //	timiram vijiGAMsuH-Atma-BAsAH raviH-udyan=-iva merum-Aruroha // Bc_5.43 //
   kanakojjvaladīptadīpavṛkṣaṃ varakālāgurudhūpapūrṇagarbham /	kanaka-ujjvala-dIpta-dIpa-vRkzam vara-kAlAguru-DUpa-pUrNa-garBam /
   adhiruhya sa vajrabhakticitraṃ pravaraṃ kāñcanamāsanaṃ siṣeve // Bc_5.44	aDiruhya sa vajra-Bakti-citram pravaram kAQcanam-Asanam sizeve // Bc_5.44
   tata uttamamuttamāṅganāstaṃ niśi tūryairupatasthurindrakalpam /	tatas uttamam-uttama-aFganAH-tam niSi tUryEH-upatasTuH-indra-kalpam /
   himavacchirasīva candragaure draviṇendrātmajamapsarogaṇaughāḥ // Bc_5.45	himavat-Sirasi-iva candragOre draviNa-indra-Atmajam-apsaraH-gaNa-oGAH // Bc_5.45
   paramairapi divyatūryakalpaiḥ sa tu tairnaiva ratiṃ yayau na harṣam /	paramEH-api divya-tUrya-kalpEH sa tu tEH-na-eva ratim yayO na harzam /
   paramārthasukhāya tasya sādhorabhiniścikramiṣā yato na reme // Bc_5.46 //	parama-arTa-suKAya tasya sADoH-aBiniScikramizA yatas na reme // Bc_5.46 //
   atha tatra suraistapovariṣṭhairakaniṣṭhairvyavasāyamasya buddhvā /	aTa tatra surEH-tapaH-varizWEH-akanizWEH-vyavasAyam-asya budDvA /
   yugapatpramadājanasya nidrā vihitāsīdvikṛtāśca gātraceṣṭāḥ // Bc_5.47 //	yugapad-pramadA-janasya nidrA vihitA-AsIt-vikRtAH-ca gAtra-cezwAH // Bc_5.47 //
   abhavacchayitā hi tatra kācidviniveśya pracale kare kapolam /	aBavat-SayitA hi tatra kAcid-viniveSya pracale kare kapolam /
   dayitāmapi rukmapattracitrāṃ kupitevāṅkagatāṃ vihāya vīṇām // Bc_5.48 //	dayitAm-api rukma-pattra-citrAm kupitA-iva-aFka-gatAm vihAya vINAm // Bc_5.48 //
   vibabhau karalagnaveṇuranyā stanavisrastasitāṃśukā śayānā /	vibaBO kara-lagna-veNuH-anyA stana-visrasta-sita-aMSukA SayAnAH /
   ṛjuṣaṭpadapaṅktijuṣṭapadmā jalaphenaprahasattaṭā nadīva // Bc_5.49 //	Rju-zawpada-paFkti-juzwa-padmA jala-Pena-prahasat-tawA nadI-iva // Bc_5.49 //
   navapuṣkaragarbhakomalābhyāṃ tapanīyojjvalasaṃgatāṅgadābhyām /	nava-puzkara-garBa-komalAByAm tapanIya-ujjvala-saMgata-aFgadAByAm /
   svapiti sma tathāparā bhujābhyāṃ parirabhya priyavanmṛdaṅgameva // Bc_5.50	svapiti sma taTA-aparA BujAByAm pariraBya priya-vat-mRdaFgam-eva // Bc_5.50
   navahāṭakabhūṣaṇāstathānyā vasanaṃ pītamanuttamaṃ vasānāḥ /	nava-hAwaka-BUzaNAH-taTA-anyAH vasanam pItam-anuttamam vasAnAH /
   avaśā ghananidrayā nipeturgajabhagnā iva karṇikāraśākhāḥ // Bc_5.51 //	avaSAH Gana-nidrayA nipetuH-gaja-BagnAH iva karNikAra-SAKAH // Bc_5.51 //
   avalambya gavākṣapārśvamanyā śayitā cāpavibhugnagātrayaṣṭiḥ /	avalambya gavAkza-pArSvam-anyA SayitA cApa-viBugna-gAtra-yazwiH /
   virarāja vilambicāruhārā racitā toraṇāśālabhañjikeva // Bc_5.52 //	virarAja vilambicAru-hArAH racitA toraNa-aSAlaBaQjikA-iva // Bc_5.52 //
   maṇikuṇḍaladaṣṭapattralekhaṃ mukhapadmaṃ vinataṃ tathāparasyāḥ /	maNi-kuNxala-dazwa-pattra-leKam muKa-padmam vinatam taTA-aparasyAH /
   śatapattramivārdhavakranāḍaṃ sthitakāraṇḍavaghaṭṭitaṃ cakāśe // Bc_5.53 //	Satapattram-iva-arDa-vakra-nAxam sTita-kAraNxava-Gawwitam cakASe // Bc_5.53 //
   aparāḥ śayitā yathopaviṣṭāḥ stanabhārairavanamyamānagātrāḥ /	aparAH SayitAH yaTA-upavizwAH stana-BArEH-avanamyamAna-gAtrAH /
   upaguhya parasparaṃ virejurbhujapāśaistapanīyaparihāryaiḥ // Bc_5.54 //	upaguhya parasparam virejuH-Buja-pASEH-tapanIya-parihAryEH // Bc_5.54 //
   mahatī parivādinī ca kācidvanitāliṅgya sakhīmiva prasuptā /	mahatI parivAdinI ca kAcid-vanitA-AliFgya saKIm-iva prasuptAH /
   vijughūrṇa calatsuvarṇasūtrā vadanenākulakarṇikojjvalena // Bc_5.55 //	vijuGUrNa calat-suvarNa-sUtrAH vadanena-Akula-karNikA-ujjvalena // Bc_5.55 //
   paṇavaṃ yuvatirbhujāṃsadeśādavavisraṃsitacārūpāśamanyā /	paNavam yuvatiH-Buja-aMsa-deSAt-avavisraMsita-cAru-upASam-anyA /
   savilāsaratāntatāntamūrvorvivare kāntamivābhinīya śiśye // Bc_5.56 //	sa-vilAsa-rata-anta-tAntam-UrvoH-vivare kAntam-iva-aBinIya SiSye // Bc_5.56 //
   aparā babhūvurnimīlitākṣyo vipulākṣyo 'pi śubhabhruvo 'pi satyaḥ /	aparAH baBUvuH-nimIlita-akzyaH vipula-akzyaH api SuBa-BruvaH api satyaH /
   pratisaṃkucitāravindakośāḥ savitaryastamite yathā nalinyaḥ // Bc_5.57 //	pratisaMkucita-aravinda-koSAH savitari-astamite yaTA nalinyaH // Bc_5.57 //
   śithilākulamūrdhajā tathānyā jaghanasrastavibhūṣaṇāṃśukāntā /	SiTila-Akula-mUrDajA taTA-anyA jaGana-srasta-viBUzaNa-aMSu-kAntAH /
   aśayiṣṭa vikīrṇakaṇṭhasūtrā gajabhagnā pratiyātanāṅganeva // Bc_5.58 //	aSayizwa vikIrNa-kaNWa-sUtrAH gaja-BagnA pratiyAtana-aFganA-iva // Bc_5.58 //
   aparāstvavaśā hriyā viyuktā dhṛtimatyo 'pi vapurguṇairupetāḥ /	aparAH-tu-avaSAH hriyAH viyuktAH DRtimatyaH api vapuH-guNEH-upetAH /
   viniśaśvasurulbaṇaṃ śayānā vikṛtāḥ kṣiptabhūjā jajṛmbhire ca // Bc_5.59 //	viniSaSvasuH-ulbaNam SayAnAH vikRtAH kzipta-BUjAH jajRmBire ca // Bc_5.59 //
   vyapaviddhavibhūṣaṇasrajo 'nyā visṛtāgranthanavāsaso visaṃjñāḥ /	vyapavidDa-viBUzaNa-srajaH anyAH visRta-AgranTana-vAsasaH visaMjQAH /
   animīlitaśuklaniścalākṣyo na virejuḥ śayitā gatāsukalpāḥ // Bc_5.60 //	animIlita-Sukla-niScala-akzyaH na virejuH SayitAH gatAsu-kalpAH // Bc_5.60 //
   vivṛtāsyapuṭā vivṛddhagātrī prapatadvaktrajalā prakāśaguhyā /	vivRta-Asya-puwA vivRdDa-gAtrI prapatat-vaktra-jalA prakASa-guhyAH /
   aparā madaghūrṇiteva śiśye na babhāse vikṛtaṃ vapuḥ pupoṣa // Bc_5.61 //	aparA mada-GUrNitA-iva SiSye na baBAse vikRtam vapuH pupoza // Bc_5.61 //
   iti sattvakulānvayānurūpaṃ vividhaṃ sa pramadājanaḥ śayānaḥ /	iti sattva-kula-anvaya-anurUpam viviDam sa pramadA-janaH SayAnaH /
   sarasaḥ sadṛśaṃ babhāra rūpaṃ pavanāvarjitarugnapuṣkarasya // Bc_5.62 //	sarasaH sadRSam baBAra rUpam pavana-Avarjita-rugna-puzkarasya // Bc_5.62 //
   samavekṣya tathā tathā śayānā vikṛtāstā yuvatīradhīraceṣṭāḥ /	samavekzya taTA taTA SayAnAH vikRtAH-tAH yuvatIH-aDIra-cezwAH /
   guṇavadvapuṣo 'pi valgubhāṣā nṛpasūnuḥ sa vigarhayāṃbabhūva // Bc_5.63 //	guNavat-vapuzaH api valgu-BAzAH nRpa-sUnuH sa vigarhayAMbaBUva // Bc_5.63 //
   aśucirvikṛtaśca jīvaloke vanitānāmayamīdṛśaḥ svabhāvaḥ /	aSuciH-vikRtaH-ca jIva-loke vanitAnAm-ayam-IdRSaH svaBAvaH /
   vasanābharaṇaistu vañcyamānaḥ puruṣaḥ strīviṣayeṣu rāgameti // Bc_5.64 //	vasana-ABaraNEH-tu vaQcyamAnaH puruzaH strI-vizayezu rAgam-eti // Bc_5.64 //
   vimṛśedyadi yoṣitāṃ manuṣyaḥ prakṛtiṃ svapnavikāramīdṛśaṃ ca /	vimRSet-yadi yozitAm manuzyaH prakRtim svapna-vikAram-IdRSam ca /
   dhruvamatra na vardhayetpramādaṃ guṇasaṃkalpahatastu rāgameti // Bc_5.65	Druvam-atra na varDayet-pramAdam guNa-saMkalpa-hataH-tu rAgam-eti // Bc_5.65
   iti tasya tadantaraṃ viditvā niśi niścikramiṣā samudbabhūva /	iti tasya tad-antaram viditvA niSi niScikramizA samudbaBUva /
   avagamya manastato 'sya devairbhavanadvāramapāvṛtaṃ babhūva // Bc_5.66 //	avagamya manaH-tatas asya devEH-Bavana-dvAram-apAvRtam baBUva // Bc_5.66 //
   atha so 'vatatāra harmyapṛṣṭhādyuvatīstāḥ śayitā vigarhamāṇaḥ /	aTa saH avatatAra harmya-pRzWAt-yuvatIH-tAH SayitAH vigarhamANaH /
   avatīrya tataśca nirviśaṅko gṛhakakṣyāṃ prathamāṃ vinirjagāma // Bc_5.67	avatIrya tatas-ca nirviSaFkaH gRha-kakzyAm praTamAm vinirjagAma // Bc_5.67
   turagāvacaraṃ sa bodhayitvā javinaṃ chandakamitthamityuvāca /	turaga-avacaram sa boDayitvA javinam Candakam-itTam-iti-uvAca /
   hayamānaya kanthakaṃ tvarāvānamṛtaṃ prāptumito 'dya me yiyāsā // Bc_5.68	hayam-Anaya kanTakam tvarAvAn-amRtam prAptum-itas adya me yiyAsA // Bc_5.68
   hṛdi yā mama tuṣṭiradya jātā vyavasāyaśca yathā matau niviṣṭaḥ /	hRdi yA mama tuzwiH-adya jAtAH vyavasAyaH-ca yaTA matO nivizwaH /
   vijane 'pi ca nāthavānivāsmi dhruvamartho 'bhimukhaḥ sameta iṣṭaḥ //	vijane api ca nATavAn-iva-asmi Druvam-arTaH aBimuKaH sametaH izwaH //
   Bc_5.69 //	Bc_5.69 //
   hriyameva ca saṃnatiṃ ca hitvā śayitā matpramukhe yathā yuvatyaḥ /	hriyam-eva ca saMnatim ca hitvA SayitA mad-pramuKe yaTA yuvatyaH /
   vivṛte ca yathā svayaṃ kapāṭe niyataṃ yātumato mamādya kālaḥ // Bc_5.70 //	vivRte ca yaTA svayam kapAwe niyatam yAtum-atas mama-adya kAlaH // Bc_5.70 //
   pratigṛhya tataḥ sa bharturājñāṃ viditārtho 'pi narendraśāsanasya /	pratigRhya tatas sa BartuH-AjQAm vidita-arTaH api narendra-SAsanasya /
   manasīva pareṇa codyamānasturagasyānayane matiṃ cakāra // Bc_5.71 //	manasi-iva pareNa codyamAnaH-turagasya-Anayane matim cakAra // Bc_5.71 //
   atha hemakhalīnapūrṇavaktraṃ laghuśayyāstaraṇopagūḍhapṛṣṭham /	aTa hema-KalIna-pUrNa-vaktram laGu-SayyA-AstaraNa-upagUXa-pRzWam /
   balasattvajavānvayopapannaṃ sa varāśvaṃ tamupānināya bhartre // Bc_5.72 //	bala-sattva-java-anvaya-upapannam sa vara-aSvam tam-upAninAya Bartre // Bc_5.72 //
   pratatrikapucchamūlapārṣṇi nibhṛtahṛsvatanūjapucchakarṇam /	pratatrika-pucCa-mUla-pArzNi niBRta-hRsva-tanUja-pucCa-karNam /
   vinatonnatapṛṣṭhakukṣipārśva vipulaprothalalāṭakaṭyuraskam // Bc_5.73 //	vinata-unnata-pRzWa-kukzi-pArSva vipula-proTa-lalAwa-kawI-uraskam // Bc_5.73 //
   upaguhya sa taṃ viśālavakṣāḥ kamalābhena ca sāntvayan kareṇa /	upaguhya sa tam viSAla-vakzAH kamala-ABena ca sAntvayan kareNa /
   madhurākṣarayā girā śaśāsa dhvajinīmadhyamiva praveṣṭukāmaḥ // Bc_5.74 //	maDura-akzarayA girA SaSAsa DvajinI-maDyam-iva pravezwu-kAmaH // Bc_5.74 //
   bahuśaḥ kila śatravo nirastāḥ samare tvāmadhiruhya pārthivena /	bahuSas kila SatravaH nirastAH samare tvAm-aDiruhya pArTivena /
   ahamapyamṛtaṃ padaṃ yathāvatturagaśreṣṭha labheya tatkuruṣva // Bc_5.75 //	aham-api-amRtam padam yaTAvat-turaga-SrezWa laBeya tat-kuruzva // Bc_5.75 //
   sulabhāḥ khalu saṃyuge sahāyā viṣayāvāptasukhe dhanārjane vā /	sulaBAH Kalu saMyuge sahAyAH vizaya-avApta-suKe Dana-arjane vA /
   puruṣasya tu durlabhāḥ sahāyāḥ patitasyāpadi dharmasaṃśraye vā // Bc_5.76	puruzasya tu durlaBAH sahAyAH patitasya-Apadi Darma-saMSraye vA // Bc_5.76
   iha caiva bhavanti ye sahāyaḥ kaluṣe karmaṇi dharmasaṃśraye vā /	iha ca-eva Bavanti ye sahAyaH kaluze karmaNi Darma-saMSraye vA /
   avagacchait me yathāntarātmā niyataṃ te 'pi janāstadaṃśabhājaḥ // Bc_5.77	avagacCEt me yaTA-antarAtmA niyatam te api janAH-tad-aMSa-BAjaH // Bc_5.77
   tadidaṃ parigamya dharmayuktaṃ mama niryāṇamito jagaddhitāya /	tat-idam parigamya Darma-yuktam mama niryANam-itas jagat-hitAya /
   turagottama vegavikramābhyāṃ prayatasvātmahite jagaddhite ca // Bc_5.78 //	turaga-uttama vega-vikramAByAm prayatasva-Atma-hite jagat-hite ca // Bc_5.78 //
   iti suhṛdamivānuśiṣya kṛtye turagavaraṃ nṛvaro vanaṃ yiyāsuḥ /	iti suhRdam-iva-anuSizya kRtye turaga-varam nR-varaH vanam yiyAsuH /
   sitamasitagatidyutirvapuṣmān raviriva śāradamabhramāruroha // Bc_5.79 //	sitam-asita-gati-dyutiH-vapuzmAn raviH-iva SAradam-aBram-Aruroha // Bc_5.79 //
   atha sa pariharanniśīthacaṇḍaṃ parijanabodhakaraṃ dhvanīṃ sadaśvaḥ /	aTa sa pariharat-niSITa-caNxam parijana-boDa-karam DvanIm sat-aSvaH /
   vigatahanuravaḥ praśāntaheṣaścakitavimuktapadakramo jagāma // Bc_5.80 //	vigata-hanuravaH praSAnta-hezaH-cakita-vimukta-pada-kramaH jagAma // Bc_5.80 //
   kanakavalayabhūṣitaprakoṣṭhaiḥ kamalanibhaiḥ kamalāniva pravidhya /	kanaka-valaya-BUzita-prakozWEH kamala-niBEH kamalAn-iva praviDya /
   avanatatanavastato 'sya yakṣāścakitagatairdīdhare khurān karāgraiḥ //	avanata-tanavaH-tatas asya yakzAH-cakita-gatEH-dIDare KurAn kara-agrEH //
   Bc_5.81 //	Bc_5.81 //
   guruparighakapāṭasaṃvṛtā yā na sukhamapi dviradairapāvriyante /	guru-pariGa-kapAwa-saMvRtA yA na suKam-api dviradEH-apAvriyante /
   vrajati nṛpasute gatasvanāstāḥ svayamabhavanvivṛtāḥ puraḥ pratolyaḥ //	vrajati nRpa-sute gata-svanAH-tAH svayam-aBavan-vivRtAH puras pratolyaH //
   Bc_5.82 //	Bc_5.82 //
   pitaramabhimukhaṃ sutaṃ ca bālaṃ janamanuraktamanuttamāṃ ca lakṣmīm /	pitaram-aBimuKam sutam ca bAlam janam-anuraktam-anuttamAm ca lakzmIm /
   kṛtamatirapahāya nirvyapekṣaḥ pitṛnagarātsa tato vinirjagāma // Bc_5.83 //	kRtamatiH-apahAya nirvyapekzaH pitR-nagarAt-sa tatas vinirjagAma // Bc_5.83 //
   atha sa vimalapaṅkajāyatākṣaḥ puramavalokya nanāda siṃhanādam /	aTa sa vimala-paFkaja-Ayata-akzaH puram-avalokya nanAda siMhanAdam /
   jananamaraṇayoradṛṣṭapāro na puramahaṃ kapilāvhayaṃ praveṣṭā // Bc_5.84 //	janana-maraNayoH-adRzwa-pAraH na puram-aham kapila-avhayam pravezwA // Bc_5.84 //
   iti vacanamidaṃ niśamya tasya draviṇapateḥ pariṣadgaṇā nananduḥ /	iti vacanam-idam niSamya tasya draviNa-pateH parizad-gaNAH nananduH /
   pramuditamanasaśca devasaṅghā vyavasitapāraṇamāśaśaṃsire 'smai // Bc_5.85	pramudita-manasaH-ca deva-saFGAH vyavasita-pAraNam-ASaSaMsire asmE // Bc_5.85
   hutavahavapuṣoḥ divaukaso 'nye vyavasitamasya suduṣkaraṃ viditvā /	hutavaha-vapuzoH divOkasaH anye vyavasitam-asya su-duzkaram viditvA /
   akṛṣata tuhine pathi prakāśaṃ ghanavivaraprasṛtā ivendupādāḥ // Bc_5.86 //	akRzata tuhine paTi prakASam Gana-vivara-prasRtAH iva-indu-pAdAH // Bc_5.86 //
   harituragaturaṅgavatturaṅgaḥ sa tu vicaranmanasīva codyamānaḥ /	hari-turaga-turaFga-vat-turaFgaH sa tu vicaran-manasi-iva codyamAnaH /
   aruṇaparuṣatāramantarikṣaṃ sa ca subahūni jagāma yojanāni // Bc_5.87 //	aruNa-paruza-tAram-antarikzam sa ca su-bahUni jagAma yojanAni // Bc_5.87 //
   iti buddhacarite mahākāvye 'bhiniṣkramaṇo nāma pañcamaḥ sargaḥ // 5 //	iti budDacarite mahAkAvye aBinizkramaNaH nAma paQcamaH sargaH // 5 //
   CANTO VI	CANTO VI
   tato muhūrtābhyudite jagaccakṣuṣi bhāskare /	tatas muhUrta-aByudite jagaccakzuzi BAskare /
   bhārgavasyāśramapadaṃ sa dadarśa nṛṇāṃ varaḥ // Bc_6.1 //	BArgavasya-ASrama-padam sa dadarSa nRNAm varaH // Bc_6.1 //
   suptaviśvastahariṇaṃ svasthasthitavihaṅgamam /	supta-viSvasta-hariNam svasTa-sTita-vihaFgamam /
   viśrānta iva yaddṛṣṭvā kṛtārtha iva cābhavat // Bc_6.2 //	viSrAntaH iva yat-dRzwvA kRtArTaH iva ca-aBavat // Bc_6.2 //
   sa vismayanivṛttyartha tapaḥpūjārthameva ca /	sa vismaya-nivRtti-arTa tapaH-pUjA-arTam-eva ca /
   svāṃ cānuvartitā rakṣannaśvapṛṣṭhādavatārat // Bc_6.3 //	svAm ca-anuvartitAH rakzan=-aSva-pRzWAt-avatArat // Bc_6.3 //
   avatīrya ca pasparśa nistīrṇamiti vājinam /	avatIrya ca pasparSa nistIrNam-iti vAjinam /
   chandakaṃ cāvravītprītaḥ snāpayanniva cakṣuṣā // Bc_6.4 //	Candakam ca-AvravIt-prItaH snApayan=-iva cakzuzA // Bc_6.4 //
   imaṃ tārkṣyopamajavaṃ turaṅgamanugacchatā /	imam tArkzya-upama-javam turaFgam-anugacCatA /
   darśitā saumya madbhaktirvikramaścāyamātmanaḥ // Bc_6.5 //	darSitA sOmya mad-BaktiH-vikramaH-ca-ayam-AtmanaH // Bc_6.5 //
   sarvathāsmyanyakāryo 'pi gṛhīto bhavatā hṛdi /	sarvaTA-asmi-anya-kAryaH api gRhItaH BavatA hRdi /
   bhartusnehaśca yasyāyamīdṛśaḥ śaktireva ca // Bc_6.6 //	Bartu-snehaH-ca yasya-ayam-IdRSaH SaktiH-eva ca // Bc_6.6 //
   asnigdho 'pi samartho 'sti niḥsāmarthyo 'pi bhaktimān /	asnigDaH api samarTaH asti niHsAmarTyaH api BaktimAn /
   bhaktimāṃścaiva śaktaśca durlabhastvadvidho bhuvi // Bc_6.7 //	BaktimAn=-ca-eva SaktaH-ca durlaBaH-tvadviDaH Buvi // Bc_6.7 //
   tatprīto 'smi tavānena mahābhāgena karmaṇā /	tad-prItaH asmi tava-anena mahABAgena karmaNA /
   yasya te mayi bhāvo 'yaṃ phalebhyo 'pi parāṅmukhaḥ // Bc_6.8 //	yasya te mayi BAvaH ayam PaleByaH api parAFmuKaH // Bc_6.8 //
   ko janasya phalasthasya na syādabhimukho janaḥ /	kaH janasya Pala-sTasya na syAt-aBimuKaH janaH /
   janībhavati bhūyiṣṭhaṃ svajano 'pi viparyaye // Bc_6.9 //	janIBavati BUyizWam sva-janaH api viparyaye // Bc_6.9 //
   kulārtha dhāryate putraḥ poṣārtha sevyate pitā /	kula-arTa DAryate putraH poza-arTa sevyate pitA /
   āśayācchilaṣyati jagannāsti niṣkāraṇā svatā // Bc_6.10 //	ASayAt-Silazyati jagat-na-asti nizkAraNA svatA // Bc_6.10 //
   kimuktvā bahu saṃkṣepātkṛtaṃ me sumahatpriyam /	kim-uktvA bahu saMkzepAt-kRtam me su-mahat-priyam /
   nivartasvāśvamādāya saṃprāpto 'smīpsitaṃ padam // Bc_6.11 //	nivartasva-aSvam-AdAya saMprAptaH asmi-Ipsitam padam // Bc_6.11 //
   ityuktvā sa mahābāhuranuśaṃsacikīrṣayā /	iti-uktvA sa mahA-bAhuH-anuSaMsa-cikIrzayA /
   bhūṣaṇānyavamucyāsmai saṃtaptamanase dadau // Bc_6.12 //	BUzaNAni-avamucya-asmE saMtapta-manase dadO // Bc_6.12 //
   mukuṭāddīpakarmāṇaṃ maṇīmādāya bhāsvaram /	mukuwAt-dIpa-karmANam maNIm-AdAya BAsvaram /
   bruvanvākyamidaṃ tasthau sāṃditya iva mandaraḥ // Bc_6.13 //	bruvan-vAkyam-idam tasTO sAMdityaH iva mandaraH // Bc_6.13 //
   anena maṇinā chanda praṇamya bahuśo nṛpaḥ /	anena maNinA Canda praNamya bahuSas nRpaH /
   vijñāpyo 'muktaviśrambhaṃ saṃtāpavinivṛttaye // Bc_6.14 //	vijQApyaH amukta-viSramBam saMtApa-vinivRttaye // Bc_6.14 //
   janmamaraṇanāśārtha praviṣṭo 'smi tapovanam /	janma-maraNa-nASa-arTa pravizwaH asmi tapaH-vanam /
   na khalu svargatarṣeṇa nāsnehena na manyunā // Bc_6.15 //	na Kalu svarga-tarzeNa na-asnehena na manyunA // Bc_6.15 //
   tadevamabhiniṣkrāntaṃ na māṃ śocitumarhasi /	tat-evam-aBinizkrAntam na mAm Socitum-arhasi /
   bhūtvāpi hi ciraṃ śleṣaḥ kālena na bhaviṣyati // Bc_6.16 //	BUtvA-api hi ciram SlezaH kAlena na Bavizyati // Bc_6.16 //
   dhruvo yasmācca viśleṣastasmānmokṣāya me matiḥ /	DruvaH yasmAt-ca viSlezaH-tasmAt-mokzAya me matiH /
   viprayogaḥ kathaṃ na syād bhūyo 'pi svajanāditi // Bc_6.17 //	viprayogaH kaTam na syAt BUyas api sva-janAt-iti // Bc_6.17 //
   śokatyāgāya niṣkrāntaṃ na māṃ śocitumarhasi /	Soka-tyAgAya nizkrAntam na mAm Socitum-arhasi /
   śokahetuṣu kāmeṣu saktāḥ śocyāstu rāgiṇaḥ // Bc_6.18 //	Soka-hetuzu kAmezu saktAH SocyAH-tu rAgiNaH // Bc_6.18 //
   ayaṃ ca kila pūrveṣāmasmākaṃ niścayaḥ sthiraḥ /	ayam ca kila pUrvezAm-asmAkam niScayaH sTiraH /
   iti dāyādyabhūtena na śocyo 'smi pathā vrajan // Bc_6.19 //	iti dAyAdya-BUtena na SocyaH asmi paTA vrajan // Bc_6.19 //
   bhavanti hyarthadāyādāḥ puruṣasya viparyaye /	Bavanti hi-arTa-dAyAdAH puruzasya viparyaye /
   pṛthivyāṃ dharmadāyādāḥ durlabhāstu na santi vā // Bc_6.20 //	pRTivyAm Darma-dAyAdAH durlaBAH-tu na santi vA // Bc_6.20 //
   yadapi syādasamaye yāto vanamasāviti /	yat-api syAt-asamaye yAtaH vanam-asO=-iti /
   akālo nāsti dharmasya jīvite cañcale sati // Bc_6.21 //	akAlaH na-asti Darmasya jIvite caQcale sati // Bc_6.21 //
   tasmādadyaiva me śreyaścetavyamiti niścayaḥ /	tasmAt-adya-eva me SreyaH-cetavyam-iti niScayaH /
   jīvite ko hi viśrambho mṛtyau pratyarthini sthite // Bc_6.22 //	jIvite kaH hi viSramBaH mRtyO pratyarTini sTite // Bc_6.22 //
   evamādi tvayā saumya vijñāpyo vasudhādhipaḥ /	evamAdi tvayA sOmya vijQApyaH vasuDADipaH /
   prayatethāstathā caiva yathā māṃ na smaredāpi // Bc_6.23 //	prayateTAH-taTA ca-eva yaTA mAm na smaret-a-api // Bc_6.23 //
   api nairguṇyamasmākaṃ vācyaṃ narapatau tvayā /	api nErguNyam-asmAkam vAcyam narapatO tvayA /
   nairguṇyāttyajyate snehaḥ snehatyāgānna śocyate // Bc_6.24 //	nErguNyAt-tyajyate snehaH sneha-tyAgAt-na Socyate // Bc_6.24 //
   iti vākyamidaṃ śrutvā chandaḥ saṃtāpaviklavaḥ /	iti vAkyam-idam SrutvA CandaH saMtApa-viklavaH /
   bāṣpagrathitayā vācā pratyuvāca kṛtāñjaliḥ // Bc_6.25 //	bAzpa-graTitayA vAcA pratyuvAca kRtAQjaliH // Bc_6.25 //
   anena ta va bhāvena bāndhavāyāsadāyinā /	anena te va BAvena bAnDava-AyAsa-dAyinA /
   bhartaḥ sīdati me ceto nadīpaṅka iva dvipaḥ // Bc_6.26 //	Bartar sIdati me cetaH nadI-paFkaH iva dvipaH // Bc_6.26 //
   kasya notpādayedbāṣpaṃ niścayaste 'yamīdṛśaḥ /	kasya na-utpAdayet-bAzpam niScayaH-te ayam-IdRSaH /
   ayomaye 'pi hṛdaye kiṃ punaḥ snehaviklave // Bc_6.27 //	ayaH-maye api hRdaye kim punar sneha-viklave // Bc_6.27 //
   vimānaśayanārhaṃ hi saukumāryamidaṃ kva ca /	vimAna-Sayana-arham hi sOkumAryam-idam kva ca /
   kharadarbhāṅkuravatī tapovanamahī kva ca // Bc_6.28 //	Kara-darBa-aFkuravatI tapaH-vana-mahI kva ca // Bc_6.28 //
   śrutvā tu vyavasāyaṃ te yadaśvo 'yaṃ mayāhṛtaḥ /	SrutvA tu vyavasAyam te yat-aSvaH ayam mayA-AhRtaH /
   balātkāreṇa tannātha daivenaivāsmi kāritaḥ // Bc_6.29 //	balAtkAreNa tat-nATa dEvena-eva-asmi kAritaH // Bc_6.29 //
   kathaṃ hyātmavaśo jānan vyavasāyamimaṃ tava /	kaTam hi-Atma-vaSaH jAnan vyavasAyam-imam tava /
   upānayeyaṃ turagaṃ śokaṃ kapilavāstunaḥ // Bc_6.30 //	upAnayeyam turagam Sokam kapila-vAstunaH // Bc_6.30 //
   tannārhasi mahābāho vihātuṃ putralālasam /	tat-na-arhasi mahA-bAho vihAtum putra-lAlasam /
   snigdhaṃ vṛddhaṃ ca rājānaṃ saddharmamiva nāstikaḥ // Bc_6.31 //	snigDam vRdDam ca rAjAnam sadDarmam-iva nAstikaH // Bc_6.31 //
   saṃvardhanapariśrāntāṃ dvitīyāṃ tāṃ ca mātaram /	saMvarDana-pariSrAntAm dvitIyAm tAm ca mAtaram /
   devīṃ nārhasi vismartu kṛtaghna iva satkriyām // Bc_6.32 //	devIm na-arhasi vismartu kRtaGnaH iva satkriyAm // Bc_6.32 //
   bālaputrāṃ guṇavartī kulaślādhyāṃ pativratām /	bAla-putrAm guNa-vartI kula-SlADyAm pativratAm /
   devīmarhasi na tyaktuṃ klībaḥ prāptāmiva śriyam // Bc_6.33 //	devIm-arhasi na tyaktum klIbaH prAptAm-iva Sriyam // Bc_6.33 //
   putraṃ yāśodharaṃ ślādhyaṃ yaśodharmabhṛtāṃ varam /	putram yASoDaram SlADyam yaSaH-Darma-BRtAm varam /
   bālamarhasi na tyaktuṃ vyasanīvottamaṃ yaśaḥ // Bc_6.34 //	bAlam-arhasi na tyaktum vyasanI-iva-uttamam yaSaH // Bc_6.34 //
   atha bandhuṃ ca rājyaṃ ca tyaktumeva kṛtā matiḥ /	aTa banDum ca rAjyam ca tyaktum-eva kRtA matiH /
   māṃ nārhasi vibho tyaktuṃ tvatpādau hi gatirmama // Bc_6.35 //	mAm na-arhasi viBo tyaktum tvad-pAdO hi gatiH-mama // Bc_6.35 //
   nāsmi yātuṃ puraṃ śakto dahyamānena cetasā /	na-asmi yAtum puram SaktaH dahyamAnena cetasA /
   tvāmaraṇye parityajya sumantra iva rāghavam // Bc_6.36 //	tvAm-araNye parityajya sumantraH iva rAGavam // Bc_6.36 //
   kiṃ hi vakṣyati māṃ rājā tvadṛte nagaraṃ gatam /	kim hi vakzyati mAm rAjA tvad-Rte nagaram gatam /
   vakṣyāmyucitadarśitvātkiṃ tavāntaḥpurāṇi vā // Bc_6.37 //	vakzyAmi-ucita-darSi-tvAt-kim tava-antaHpurANi vA // Bc_6.37 //
   yadapyātthāpi nairguṇyaṃ vācyaṃ narapatāviti /	yat-api-AtTa-api nErguNyam vAcyam narapatO=-iti /
   kiṃ tadvakṣyāmyabhūtaṃ te nirdoṣasya muneriva // Bc_6.38 //	kim tat-vakzyAmi-aBUtam te nirdozasya muneH-iva // Bc_6.38 //
   hṛdayena salajjena jivhayā sajjamānayā /	hRdayena sa-lajjena jivhayA sajjamAnayA /
   ahaṃ yadapi vā brūyāṃ kastacchraddhātumarhati // Bc_6.39 //	aham yat-api vA brUyAm kaH-tat-SradDAtum-arhati // Bc_6.39 //
   yo hi candramasastaikṣṇyaṃ kathayecchraddadhīta vā /	yaH hi candramasaH-tEkzNyam kaTayet-SraddaDIta vA /
   sa doṣāṃstava doṣajña kathayecchraddadhīta vā // Bc_6.40 //	sa dozAn=-tava doza-jQa kaTayet-SraddaDIta vA // Bc_6.40 //
   sānukrośasya satataṃ nityaṃ karuṇavedinaḥ /	sa-anukroSasya satatam nityam karuNa-vedinaH /
   snigdhatyāgo na sadṛśo nivartasva prasīda me // Bc_6.41 //	snigDa-tyAgaH na sadRSaH nivartasva prasIda me // Bc_6.41 //
   iti śokābhibhūtasya śrutvā chandasya bhāṣitam /	iti Soka-aBiBUtasya SrutvA Candasya BAzitam /
   svasthaḥ paramayā dhṛtyā jagāda vadatāṃ varaḥ // Bc_6.42 //	svasTaH paramayA DRtyA jagAda vadatAm varaH // Bc_6.42 //
   madviyogaṃ prati cchanda saṃtāpastyajyatāmayam /	mad-viyogam prati cCanda saMtApaH-tyajyatAm-ayam /
   nānābhāvo hi niyataṃ pṛthagjātiṣu dehiṣu // Bc_6.43 //	nAnABAvaH hi niyatam pRTak-jAtizu dehizu // Bc_6.43 //
   svajanaṃ yadyapi snehānna tyajeyamahaṃ svayam /	sva-janam yadi-api snehAt-na tyajeyam-aham svayam /
   mṛtyuranyonyamavaśānasmān saṃtyājayiṣyati // Bc_6.44 //	mRtyuH-anyonyam-avaSAn-asmAn saMtyAjayizyati // Bc_6.44 //
   mahatyā tṛṣṇayā duḥkhairgarbheṇāsmi yayā dhṛtaḥ /	mahatyA tRzNayA duHKEH-garBeNa-asmi yayA DRtaH /
   tasyā niṣphalayatnāyāḥ kvāhaṃ mātuḥ kva sā mama // Bc_6.45 //	tasyAH nizPala-yatnAyAH kva-aham mAtuH kva sA mama // Bc_6.45 //
   vāsavṛkṣe samāgamya vigacchanti yathāṇḍajāḥ /	vAsa-vRkze samAgamya vigacCanti yaTA-aNxajAH /
   niyataṃ viprayogāntastathā bhūtasamāgamaḥ // Bc_6.46 //	niyatam viprayoga-antaH-taTA BUta-samAgamaH // Bc_6.46 //
   sametya ca yathā bhūyo vyapayānti balāhakāḥ /	sametya ca yaTA BUyas vyapayAnti balAhakAH /
   saṃyogo viprayogaśca tathā me prāṇināṃ mataḥ // Bc_6.47 //	saMyogaH viprayogaH-ca taTA me prANinAm mataH // Bc_6.47 //
   yasmādyāti ca loko 'yaṃ vipralabhya paraṃparam /	yasmAt-yAti ca lokaH ayam vipralaBya paraMparam /
   mamattvaṃ na kṣamaṃ tasmātsvapnabhūte samāgame // Bc_6.48 //	mamat-tvam na kzamam tasmAt-svapna-BUte samAgame // Bc_6.48 //
   sahajena viyujyante parṇarāgeṇa pādapāḥ /	sahajena viyujyante parNa-rAgeNa pAdapAH /
   anyenānyasya viśleṣaḥ kiṃ punarna bhaviṣyati // Bc_6.49 //	anyena-anyasya viSlezaH kim punar-na Bavizyati // Bc_6.49 //
   tadevaṃ sati saṃtāpaṃ mā kārṣī saumya gamyatām /	tat-evam sati saMtApam mA kArzI sOmya gamyatAm /
   lambate yadi tu sneho gatvāpi punarāvraja // Bc_6.50 //	lambate yadi tu snehaH gatvA-api punar-Avraja // Bc_6.50 //
   brūyāścāsmatkṛtāpekṣaṃ janaṃ kapilavāstuni /	brUyAH-ca-asmad-kRta-apekzam janam kapila-vAstuni /
   tyajyatāṃ tagdataḥ snehaḥ śrūyatāṃ cāsya niścayaḥ // Bc_6.51 //	tyajyatAm tagdataH snehaH SrUyatAm ca-asya niScayaH // Bc_6.51 //
   kṣiprameṣyati vā kṛtvā janmamṛtyukṣayaṃ kila /	kzipram-ezyati vA kRtvA janma-mRtyu-kzayam kila /
   akṛtārtho nirārambho nidhanaṃ yāsyatīti vā // Bc_6.52 //	akRtArTaH nirAramBaH niDanam yAsyati-iti vA // Bc_6.52 //
   iti tasya vacaḥ śrutvā kanthakasturagottamaḥ /	iti tasya vacaH SrutvA kanTakaH-turaga-uttamaH /
   jivhayā lilihe pādau bāṣpamuṣṇaṃ mumoca ca // Bc_6.53 //	jivhayA lilihe pAdO bAzpam-uzNam mumoca ca // Bc_6.53 //
   jālinā svastikāṅkena cakramadhyena pāṇinā /	jAlinA svastika-aFkena cakra-maDyena pANinA /
   āmamarśa kumārastaṃ babhāṣe ca vayasyavat // Bc_6.54 //	AmamarSa kumAraH-tam baBAze ca vayasya-vat // Bc_6.54 //
   muñca kanthaka mā bāṣpaṃ darśiteyaṃ sadaśvatā /	muQca kanTaka mA bAzpam darSitA-iyam sat-aSva-tA /
   mṛṣyatāṃ saphalaḥ śīghraṃ śramaste 'yaṃ bhaviṣyati // Bc_6.55 //	mRzyatAm sa-PalaH SIGram SramaH-te ayam Bavizyati // Bc_6.55 //
   maṇitsaruṃ chandakahastasaṃsthaṃ tataḥ sa dhīro niśitaṃ gṛhītvā	maNi-tsarum Candaka-hasta-saMsTam tatas sa DIraH niSitam gRhItvA
   kośādasiṃ kañcanabhakticitraṃ bilādivaśīviṣamudbabarha // Bc_6.56 //	koSAt-asim kaQcana-Bakti-citram bila-Adi-vaSIvizam-udbabarhaH // Bc_6.56 //
   niṣkāsya taṃ cotpalapattranīlaṃ ciccheda citraṃ mukuṭaṃ sakeśam /	nizkAsya tam ca-utpala-pattra-nIlam cicCeda citram mukuwam sa-keSam /
   vikīryamāṇāṃśukamantarīkṣe cikṣepa cainaṃ sarasīva haṃsam // Bc_6.57 //	vikIryamANa-aMSukam-antarIkze cikzepa ca-enam sarasi-iva haMsam // Bc_6.57 //
   pūjābhilāṣeṇa ca bāhumānyāddivaukasastaṃ jagṛhuḥ praviddham /	pUjA-aBilAzeNa ca bAhumAnyAt-divOkasaH-tam jagRhuH pravidDam /
   yathāvadenaṃ divi devasaṅghā divyairviśeṣairmahayāṃ ca cakruḥ // Bc_6.58	yaTAvat-enam divi deva-saFGAH divyEH-viSezEH-mahayAm ca cakruH // Bc_6.58
   muktvā tvalaṃkārakalatravattāṃ śrīvipravāsaṃ śirasaśca kṛtvā /	muktvA tu-alaMkAra-kalatravat-tAm SrI-vipravAsam SirasaH-ca kRtvA /
   dṛṣṭvāṃśukaṃ kāñcanahaṃsacinhaṃ vanyaṃ sa dhīro 'bhicakāṅkṣa vāsaḥ //	dRzwvA-aMSukam kAQcana-haMsa-cinham vanyam sa DIraH aBicakAFkza vAsaH //
   Bc_6.59 //	Bc_6.59 //
   tato mṛgavyādhanapurdivaukā bhāvaṃ viditvāsya viśuddhabhāvaḥ /	tatas mRga-vyADana-puH-divOkAH BAvam viditvA-asya viSudDa-BAvaH /
   kāṣāyavastro 'bhiyayau samīpaṃ taṃ śākyarājaprabhavo 'bhyuvāca // Bc_6.60	kAzAya-vastraH aBiyayO samIpam tam SAkya-rAja-praBavaH aByuvAca // Bc_6.60
   śivaṃ ca kāṣāyamṛṣidhvajaste na yujyate hiṃsramidaṃ dhanuśca /	Sivam ca kAzAyam-Rzi-DvajaH-te na yujyate hiMsram-idam DanuH-ca /
   tatsaumya yadyasti na saktiratra mahyaṃ prayacchedamidaṃ gṛhāṇa // Bc_6.61	tat-sOmya yadi-asti na saktiH-atra mahyam prayacCa-idam-idam gRhANa // Bc_6.61
   vyādho 'bravītkāmada kāmamārādanena viśvāsya mṛgāgnihanmi /	vyADaH abravIt-kAma-da kAma-mArAdanena viSvAsya mRga-agni-hanmi /
   arthastu śakropama yadyanena hanta pratīcchānaya śuklametat // Bc_6.62 //	arTaH-tu Sakra-upama yadi-anena hanta pratIcCa-Anaya Suklam-etat // Bc_6.62 //
   pareṇa harṣeṇa tataḥ sa vanyaṃ jagrāha vāso 'śukamutsasarja /	pareNa harzeNa tatas sa vanyam jagrAha vAsaH aSukam-utsasarja /
   vyādhastu divyaṃ vapureva bibhrattacchuklamādāya divaṃ jagāma // Bc_6.63	vyADaH-tu divyam vapuH-eva biBrat-tat-Suklam-AdAya divam jagAma // Bc_6.63
   tataḥ kumāraśca sa cāśvagopastasmiṃstathā yāti visismiyāte /	tatas kumAraH-ca sa ca-aSva-gopaH-tasmin=-taTA yAti visismiyAte /
   āraṇyake vāsasi caiva bhūyastasminnakārṣṭā bahumānamāśu // Bc_6.64 //	AraNyake vAsasi ca-eva BUyas-tasmin=-akArzwA bahu-mAnam-ASu // Bc_6.64 //
   chandaṃ tataḥ sāśrumukhaṃ visṛjya kāṣāyasaṃbhṛddhṛtikīrtibhṛtsaḥ /	Candam tatas sa-aSru-muKam visRjya kAzAya-saMBRt-DRti-kIrti-BRt-saH /
   yenāśramastena yayau mahātmā saṃdhyābhrasaṃvīta ivoḍurājaḥ // Bc_6.65 //	yena-ASramaH-tena yayO mahAtmA saMDyA-aBra-saMvItaH iva-uxurAjaH // Bc_6.65 //
   tatastathā bhartari rājyaniḥspṛhe tapovanaṃ yāti vivarṇavāsasi /	tatas-taTA Bartari rAjya-niHspRhe tapaH-vanam yAti vivarNa-vAsasi /
   bhujau samutkṣipya tataḥ sa vājibhṛd bhṛśaṃ vicukrośa papāta ca kṣitau //	BujO samutkzipya tatas sa vAjiBRt BRSam vicukroSa papAta ca kzitO //
   Bc_6.66 //	Bc_6.66 //
   vilokya bhūyaśca ruroda sasvaraṃ hayaṃ bhujābhyāmupaguhya kanthakam /	vilokya BUyas-ca ruroda sa-svaram hayam BujAByAm-upaguhya kanTakam /
   tato nirāśo vilapananmuhurmuhuryayau śarīreṇa puraṃ na cetasā // Bc_6.67	tatas nirASaH vilapanan-muhur-muhur-yayO SarIreNa puram na cetasA // Bc_6.67
   kvacitpradadhyau vilalāpa ca kvacit kvacitpracaskhāla papāta ca kvacit /	kvacid-pradaDyO vilalApa ca kvacid kvacid-pracasKAla papAta ca kvacid /
   ato vrajan bhaktivaśena duḥkhitaścacāra bavhīravaśaḥ pathi kriyāḥ //	atas vrajan Bakti-vaSena duHKitaH-cacAra bavhIH-avaSaH paTi kriyAH //
   Bc_6.68 //	Bc_6.68 //
   iti buddhacarite mahākāvye chandakanivartano nāma ṣaṣṭhaḥ sargaḥ // 6 //	iti budDacarite mahAkAvye CandakanivartanaH nAma zazWaH sargaH // 6 //
   CANTO VII	CANTO VII
   tato visṛjyāśrumukhaṃ rudantaṃ chandaṃ vanacchandatayā nirāsthaḥ /	tatas visRjya-aSru-muKam rudantam Candam vana=-Canda-tayA nirAsTaH /
   sarvārthasiddho vapuṣābhibhūya tamāśramaṃ siddha iva prapede // Bc_7.1 //	sarva-arTa-sidDaH vapuzA-aBiBUya tam-ASramam sidDaH iva prapede // Bc_7.1 //
   sa rājasūnurmṛgarājagāmī mṛgājiraṃ tanmṛgavatpraviṣṭaḥ /	sa rAja-sUnuH-mRgarAja-gAmI mRga-ajiram tat-mRga-vat-pravizwaH /
   lakṣmīviyukto 'pi śarīralakṣmyā cakṣūṃṣi sarvāśramiṇāṃ jahāra // Bc_7.2 //	lakzmI-viyuktaH api SarIra-lakzmyA cakzUMzi sarva-ASramiNAm jahAra // Bc_7.2 //
   sthitā hi hastasthayugāstathaiva kautūhalāccakradharāḥ sadārāḥ /	sTitAH hi hasta-sTa-yugAH-taTA-eva kOtUhalAt-cakra-DarAH sa-dArAH /
   tamindrakalpaṃ dadṛśurna jagmurdhuryā ivārdhāvanataiḥ śirobhiḥ // Bc_7.3	tam-indra-kalpam dadRSuH-na jagmuH-DuryAH iva-arDa-avanatEH SiroBiH // Bc_7.3
   viprāśca gatvā bahiridhmahetoḥ prāptāḥ samitpuṣpavitrahastāḥ /	viprAH-ca gatvA bahis-iDma-hetoH prAptAH samiD-puzpa-vitrahaH-tAH /
   tapaḥpradhānāḥ kṛtabuddhayo 'pi taṃ draṣṭumīyurna maṭhānabhīyuḥ // Bc_7.4	tapaH-praDAnAH kRtabudDayaH api tam drazwum-IyuH-na maWAn-aBIyuH // Bc_7.4
   hṛṣṭāśca kekā mumucurmayūrā dṛṣṭvāmbudaṃ nīlamivonnamantaḥ /	hRzwAH-ca kekAH mumucuH-mayUrAH dRzwvA-ambudam nIlam-iva-unnamantaH /
   śaṣpāṇi hitvābhimukhāśca tasthurmṛgāścalākṣā mṛgacāriṇaśca // Bc_7.5 //	SazpANi hitvA-aBimuKAH-ca tasTuH-mRgAH-cala-akzAH mRgacAriNaH-ca // Bc_7.5 //
   dṛṣṭvā tamikṣvākukulapradīpaṃ jvalantamudyantamivāṃśumantam /	dRzwvA tam-ikzvAku-kula-pradIpam jvalantam-udyantam-iva-aMSumantam /
   kṛte 'pi dohe janitapramodāḥ prasusruvurhomaduhaśca gāvaḥ // Bc_7.6 //	kRte api dohe janita-pramodAH prasusruvuH-homaduhaH-ca gAvaH // Bc_7.6 //
   kaścidvasūnāmayamaṣṭamaḥ syātsyādāviśvanoranyataraścyuto vā /	kaScid-vasUn-Am-ayam-azwamaH syAt-syAdAviSvanoH-anyataraH-cyutaH vA /
   ucceruruccairiti tatra vācastaddarśanādvismayajā munīnām // Bc_7.7 //	ucceruH-uccEs-iti tatra vAcaH-tad-darSanAt-vismaya-jAH munInAm // Bc_7.7 //
   lekharṣabhasyeva vapurdvitīyaṃ dhāmeva lokasya carācarasya /	leKa-RzaBasya-iva vapuH-dvitIyam DAma-iva lokasya carAcarasya /
   sa dyotayāmāsa vanaṃ hi kṛtsnaṃ yadṛcchayā sūrya ivāvatīrṇaḥ // Bc_7.8 //	sa dyotayAmAsa vanam hi kRtsnam yadRcCayA sUryaH iva-avatIrNaH // Bc_7.8 //
   tataḥ sa tairāśramibhiryathāvadabhyarcitaścopanimantritaśca /	tatas sa tEH-ASramiBiH-yaTAvat-aByarcitaH-ca-upanimantritaH-ca /
   pratyarcayāṃ dharmabhṛto babhūva svareṇa sāmbho 'mbudharopamena // Bc_7.9	pratyarcayAm Darma-BRtaH baBUva svareNa sa-amBaH ambuDara-upamena // Bc_7.9
   kīrṇaṃ tathā puṇyakṛtā janena svargābhikāmena vimokṣakāmaḥ /	kIrNam taTA puNya-kRtAH janena svarga-aBikAmena vimokza-kAmaH /
   tamāśramaṃ so 'nucacāra dhirastapāṃsi citrāṇi nirīkṣamāṇaḥ // Bc_7.10 //	tam-ASramam saH anucacAra DiraH-tapAMsi citrANi nirIkzamANaH // Bc_7.10 //
   tapovikārāṃśca nirīkṣya saumyastapovane tatra tapodhanānām /	tapaH-vikArAn=-ca nirIkzya sOmyaH-tapaH-vane tatra tapoDanAnAm /
   tapasvinaṃ kaṃcidanuvrajantaṃ tattvaṃ vijijñāsuridaṃ babhāṣe // Bc_7.11 //	tapasvinam kaMcid-anuvrajantam tattvam vijijQAsuH-idam baBAze // Bc_7.11 //
   tatpūrvamadyāśramadarśanaṃ me yāsmādimaṃ dharmavidhiṃ na jāne /	tat-pUrvam-adya-ASrama-darSanam me yA-asmAt-imam Darma-viDim na jAne /
   tasmādbhavānarhati bhāṣituṃ me yo niścayo yatprati vaḥ pravṛttaḥ //	tasmAt-BavAn-arhati BAzitum me yaH niScayaH yat-prati vaH pravRttaH //
   Bc_7.12 //	Bc_7.12 //
   tato dvijātiḥ sa tapovihāraḥ śākyarṣabhāyarṣabhavikramāya /	tatas dvijAtiH sa tapaH-vihAraH SAkya-RzaBAya-RzaBa-vikramAya /
   krameṇa tasmai kathayāṃcakāra tapoviśeṣāṃstapasaḥ phalaṃ ca // Bc_7.13 //	krameNa tasmE kaTayAMcakAra tapaH-viSezAn=-tapasaH Palam ca // Bc_7.13 //
   agrāmyamannaṃ salile prarūḍhaṃ parṇīna toyaṃ phalamūlameva /	agrAmyam-annam salile prarUXam parNIna toyam Pala-mUlam-eva /
   yathāgamaṃ vṛttiriyaṃ munīnāṃ bhinnāstu te te tapasāṃ vikalpāḥ // Bc_7.14	yaTAgamam vRttiH-iyam munInAm BinnAH-tu te te tapasAm vikalpAH // Bc_7.14
   uñchena jīvanti khagā ivānye tṛṇāni kecinmṛgavaccaranti /	uQCena jIvanti KagAH iva-anye tRNAni kecid-mRga-vat-caranti /
   kecidbhujaṅgaiḥ saha vartayanti valmīkabhūtā vanamārutena // Bc_7.15 //	kecid-BujaFgEH saha vartayanti valmIka-BUtAH vanamArutena // Bc_7.15 //
   āśmaprayatnārjitavṛttayo 'nye kecitsvadantāpahatānnabhakṣāḥ /	ASma-prayatna-arjita-vRttayaH anye kecid-sva-danta-apahata-anna-BakzAH /
   kṛtvā parārtha śrapaṇaṃ tathānye kurvanti kāryaṃ yadi śeṣamasti // Bc_7.16	kRtvA para-arTa SrapaNam taTA-anye kurvanti kAryam yadi Sezam-asti // Bc_7.16
   kecijjalaklinnajaṭākalāpā dviḥ pāvakaṃ juvhati mantrapūrvam /	kecid-jala-klinna-jawA-kalApAH dvis pAvakam juvhati mantra-pUrvam /
   mīnaiḥ samaṃ kecidapo vigāhya vasanti kūrmollikhitaiḥ śarīraiḥ // Bc_7.17	mInEH samam kecid-apaH vigAhya vasanti kUrma-ulliKitEH SarIrEH // Bc_7.17
   evaṃvidhaiḥ kālacitaistapobhiḥ parairdivaṃ yāntyaparairnṛlokam /	evaMviDEH kAla-citEH-tapoBiH parEH-divam yAnti-aparEH-nR-lokam /
   duḥkhena mārgeṇa sukhaṃ hyupaiti sukhaṃ hi dharmasya vadanti mūlam //	duHKena mArgeNa suKam hi-upEti suKam hi Darmasya vadanti mUlam //
   Bc_7.18 //	Bc_7.18 //
   ityevamādi dvipadendravatsaḥ śrutvā vacastasya tapodhanasya /	iti-evamAdi dvipada-indra-vatsaH SrutvA vacaH-tasya tapoDanasya /
   adṛṣṭatattvo 'pi na saṃtutoṣa / śanairidaṃ cātmagataṃ babhāṣe // Bc_7.19	adRzwa-tattvaH api na saMtutoza / SanEs-idam ca-Atma-gatam baBAze // Bc_7.19
   duḥkhātmakaṃ naikavidhaṃ tapaśca svargapradhānaṃ tapasaḥ phalaṃ ca /	duHKa-Atmakam na-ekaviDam tapaH-ca svarga-praDAnam tapasaH Palam ca /
   lokāśca sarve pariṇāmavantaḥ svalpe śramaḥ khalvayamāśramāṇām // Bc_7.20	lokAH-ca sarve pariNAmavantaH su-alpe SramaH Kalu-ayam-ASramANAm // Bc_7.20
   priyāṃśca bandhūnviṣayāṃśca hitvā ye svargahetorniyamaṃ caranti /	priyAn=-ca banDUn-vizayAn=-ca hitvA ye svarga-hetoH-niyamam caranti /
   te viprayuktāḥ khalu gantukāmā mahattaraṃ bandhanameva bhūyaḥ // Bc_7.21	te viprayuktAH Kalu gantu-kAmAH mahattaram banDanam-eva BUyas // Bc_7.21
   kāyaklamairyaśca tapo 'bhidhānaiḥ pravṛttimakāṅkṣati kāmahetoḥ /	kAya-klamEH-yaH-ca tapaH aBiDAnEH pravRttim-akAFkzati kAma-hetoH /
   saṃsāradoṣānaparīkṣamāṇo duḥkhena so 'nvicchati duḥkhameva // Bc_7.22 //	saMsAra-dozAn-aparIkzamANaH duHKena saH anvicCati duHKam-eva // Bc_7.22 //
   trāsaśca nityaṃ maraṇātprajānāṃ yatnena cecchanti punaḥprasūtim /	trAsaH-ca nityam maraNAt-prajAnAm yatnena ca-icCanti punar-prasUtim /
   satyāṃ pravṛttau niyataśca mṛtyustatraiva magnā yata eva bhītāḥ // Bc_7.23	satyAm pravRttO niyataH-ca mRtyuH-tatra-eva magnAH yatas eva BItAH // Bc_7.23
   ihārthameke praviśanti khedaṃ svargārthamanye śramamāpnuvanti /	iha-arTam-eke praviSanti Kedam svarga-arTam-anye Sramam-Apnuvanti /
   sukhārthamāśākṛpaṇo 'kṛtārthaḥ patatyanarthe khalu jīvalokaḥ // Bc_7.24 //	suKa-arTam-ASA-kRpaNaH akRtArTaH patati-anarTe Kalu jIva-lokaH // Bc_7.24 //
   na khalvayaṃ garhita eva yatno yo hīnamṛtsṛjya viśeṣagāmi /	na Kalu-ayam garhitaH eva yatnaH yaH hIna-mRtsRjya viSeza-gAmi /
   prājñaiḥ samānena pariśrameṇa kāryaṃ tu tadyatra punarna kāryam // Bc_7.25	prAjQEH samAnena pariSrameNa kAryam tu tat-yatra punar-na kAryam // Bc_7.25
   śarīrapīḍā tu yadīha dharmaḥ sukhaṃ śarīrasya bhavatyadharmaḥ /	SarIra-pIxA tu yadi-iha DarmaH suKam SarIrasya Bavati-aDarmaH /
   dharmeṇa cāpnoti sukhaṃ paratra tasmādadharma phalatīha dharmaḥ // Bc_7.26	DarmeNa ca-Apnoti suKam paratra tasmAt-aDarma Palati-iha DarmaH // Bc_7.26
   yataḥ śarīraṃ manaso vaśena pravartate cāpi nivartate ca /	yatas SarIram manasaH vaSena pravartate ca-api nivartate ca /
   yukto damaścetasa eva tasmāccittādṛte kāṣṭhasamaṃ śarīram // Bc_7.27 //	yuktaH damaH-cetasaH eva tasmAt-cittAt-Rte kAzWa-samam SarIram // Bc_7.27 //
   āhāraśuddhyā yadi puṇyamiṣṭaṃ tasmānmṛgānāmapi puṇyamasti /	AhAra-SudDyA yadi puNyam-izwam tasmAt-mRgAnAm-api puNyam-asti /
   ye cāpi bāhyāḥ puruṣāḥ phalebhyo bhāgyāparādhena parāṅmukhārthāḥ //	ye ca-api bAhyAH puruzAH PaleByaH BAgya-aparADena parAFmuKa-arTAH //
   Bc_7.28 //	Bc_7.28 //
   duḥkhe 'bhisaṃdhistvatha puṇyahetuḥ sukhe 'pi kāryo nanu so 'bhisaṃdhiḥ /	duHKe aBisaMDiH-tu-aTa puNya-hetuH suKe api kAryaH nanu saH aBisaMDiH /
   atha pramāṇaṃ na sukhe 'bhisaṃdhirduḥkhe pramāṇaṃ nanu nābhisaṃdhiḥ //	aTa pramANam na suKe aBisaMDiH-duHKe pramANam nanu na-aBisaMDiH //
   Bc_7.29 //	Bc_7.29 //
   tathaiva ye karmaviśuddhihetoḥ spṛśantyapastīrthamiti pravṛttāḥ /	taTA-eva ye karma-viSudDi-hetoH spRSanti-apaH-tIrTam-iti pravRttAH /
   tatrāpi toṣo hṛdi kevalo 'yaṃ na pāvayiṣyanti hi pāpamāpaḥ // Bc_7.30 //	tatra-api tozaH hRdi kevalaH ayam na pAvayizyanti hi pApam-ApaH // Bc_7.30 //
   spṛṣṭaṃ hi yadyadguṇavadbhirambhastattatpṛthivyāṃ yadi tīrthamiṣṭam /	spRzwam hi yat-yat-guNavadBiH-amBaH-tat-tat-pRTivyAm yadi tIrTam-izwam /
   tasmādguṇāneva paraimi tīrthamāpastu niḥsaṃśayamāpa eva // Bc_7.31 //	tasmAt-guNAn-eva parEmi tIrTam-ApaH-tu niHsaMSayam-ApaH eva // Bc_7.31 //
   iti sma tattadbahuyuktiyuktaṃ jagāda cāstaṃ ca yayau vivasvān /	iti sma tad-tad-bahu-yukti-yuktam jagAda ca-astam ca yayO vivasvAn /
   tato havirdhūmavivarṇavṛkṣaṃ tapaḥpraśāntaṃ sa vanaṃ viveśa // Bc_7.32 //	tatas haviH-DUma-vivarNa-vRkzam tapaH-praSAntam sa vanam viveSa // Bc_7.32 //
   abhyuddhṛtaprajvalitāgnihotraṃ kṛtābhiṣekarṣijanāvakirṇam /	aByudDRta-prajvalita-agnihotram kRta-aBizeka-Rzi-jana-avakirNam /
   jāpyasvanākūjitadevakoṣṭhaṃ dharmasya karmāntamiva pravṛttam // Bc_7.33 //	jApya-svana-AkUjita-deva-kozWam Darmasya karmAntam-iva pravRttam // Bc_7.33 //
   kāścinniśāstatra niśākarābhaḥ parīkṣamāṇaśca tapāṃsyuvāsa /	kAScid-niSAH-tatra niSAkara-ABaH parIkzamANaH-ca tapAMsi-uvAsa /
   sarva parikṣepya tapaśca matvā tasmāttapaḥkṣetratalājjagāma // Bc_7.34 //	sarva parikzepya tapaH-ca matvA tasmAt-tapaH-kzetra-talAt-jagAma // Bc_7.34 //
   anvavrajannāśramiṇastatastaṃ tadrūpamāhātmyagatairmanobhiḥ /	anvavrajan=-ASramiNaH-tatas-tam tad-rUpa-mAhAtmya-gatEH-manoBiH /
   deśādanāryairabhibhūyamānānmaharṣayo dharmamivāpayāntam // Bc_7.35 //	deSAt-anAryEH-aBiBUyamAnAn-mahA-RzayaH Darmam-iva-apayAntam // Bc_7.35 //
   tato jaṭāvalkalacīrakhelāṃstapodhanāṃścaiva sa tāndadarśa /	tatas jawA-valkala-cIra-KelAn=-tapoDanAn=-ca-eva sa tAn-dadarSa /
   tapāṃsi caiṣāmanurudhyamānastasthau śive śrīmati vṛkṣamūle // Bc_7.36 //	tapAMsi ca-ezAm-anuruDyamAnaH-tasTO Sive SrImati vRkza-mUle // Bc_7.36 //
   athopasṛtyāśramavāsinastaṃ manuṣyavarya parivārya tasthuḥ /	aTa-upasRtya-ASrama-vAsinaH-tam manuzya-varya parivArya tasTuH /
   vṛddhaśca teṣāṃ bahumānapūrvaṃ kalena sāmnā giramityuvāca // Bc_7.37 //	vRdDaH-ca tezAm bahu-mAna-pUrvam kalena sAmnA giram-iti-uvAca // Bc_7.37 //
   tvayyāgate pūrṇa ivāśramo 'bhūtsaṃpadyate śūnya eva prayāte /	tvayi-Agate pUrNaH iva-ASramaH aBUt-saMpadyate SUnyaH eva prayAte /
   tasmādimaṃ nārhasi tāta hātuṃ jijīviṣordehamiveṣṭamāyuḥ // Bc_7.38 //	tasmAt-imam na-arhasi tAta hAtum jijIvizoH-deham-iva-izwam-AyuH // Bc_7.38 //
   brahmarṣirājarṣisurarṣijuṣṭaḥ puṇyaḥ samīpe himavān hi śailaḥ /	brahmarzi-rAjarzi-surarzi-juzwaH puNyaH samIpe himavAn hi SElaH /
   tapāṃsi tānyeva tapodhanānāṃ yatsaṃnikarṣādbahulībhavanti // Bc_7.39 //	tapAMsi tAni-eva tapoDanAnAm yat-saMnikarzAt-bahulIBavanti // Bc_7.39 //
   tīrthāni puṇyāyānyabhitastathaiva sopānabhūtāni nabhastalasya	tIrTAni puNyAyAni-aBitas-taTA-eva sopAna-BUtAni naBastalasya
   juṣṭāni dharmātmabhirātmavadbhirdevarṣibhiścaiva maharṣibhiśca // Bc_7.40	juzwAni Darma-AtmaBiH-AtmavadBiH-devarziBiH-ca-eva mahA-RziBiH-ca // Bc_7.40
   itaśca bhūyaḥ kṣamamuttaraiva diksevituṃ dharmīvaśeṣahetoḥ /	itas-ca BUyas kzamam-uttarA-eva diS-sevitum DarmI-vaSeza-hetoH /
   na tu kṣamaṃ dakṣiṇato budhena padaṃ bhavedekamapi prayātum // Bc_7.41 //	na tu kzamam dakziNatas buDena padam Bavet-ekam-api prayAtum // Bc_7.41 //
   tapovane 'sminnatha niṣkriyo vā saṃkīrṇadharmāpatito 'śucirvā /	tapaH-vane asmin=-aTa nizkriyaH vA saMkIrNa-Darma-ApatitaH aSuciH-vA /
   dṛṣṭastvayā yena na te vivatsā tadbrūhi yāvadrucito 'stu vāsaḥ // Bc_7.42	dRzwaH-tvayA yena na te vivatsA tat-brUhi yAvat-rucitaH astu vAsaH // Bc_7.42
   ime hi vāñchanti tapaḥsahāyaṃ taponidhānapratīmaṃ bhavantam /	ime hi vAQCanti tapaH-sahAyam tapaH-niDAna-pratImam Bavantam /
   vāsastvayā hīndrasamena sārdha bṛhaspaterabhyudayāvahaḥ syāt // Bc_7.43 //	vAsaH-tvayA hi-indra-samena sArDa bRhaspateH-aByudaya-AvahaH syAt // Bc_7.43 //
   ityevamukte sa tapasvimadhye tapasvimukhyena manīṣimukhyaḥ /	iti-evam-ukte sa tapasvi-maDye tapasvi-muKyena manIzi-muKyaH /
   bhavapraṇāśāya kṛtapratijñaḥ svaṃ bhāvāmantargatamācacakṣe // Bc_7.44 //	Bava-praNASAya kRta-pratijQaH svam BAvAm-antargatam-Acacakze // Bc_7.44 //
   ṛjvātmanāṃ dharmabhṛtāṃ munīnāmiṣṭātithitvātsvajanopamānām /	Rju-AtmanAm Darma-BRtAm munInAm-izwa-atiTi-tvAt-sva-jana-upamAnAm /
   evaṃvidhairmā prati bhāvajātaiḥ prītiḥ parā me janitaśca mānaḥ // Bc_7.45	evaMviDEH-mA prati BAva-jAtEH prItiH parA me janitaH-ca mAnaH // Bc_7.45
   snigdhābhirābhirhṛdayaṃgamābhiḥ samāsataḥ snāta ivāsmi vāgbhiḥ /	snigDABiH-ABiH-hRdayaMgamABiH samAsatas snAtaH iva-asmi vAgBiH /
   ratiśca me dharmanavagrahasya vispanditā saṃprati bhūya eva // Bc_7.46 //	ratiH-ca me Darma-nava-grahasya vispanditA saMprati BUyas eva // Bc_7.46 //
   evaṃ pravṛttān bhavataḥ śaraṇyānatīva saṃdarśitapakṣapātān /	evam pravRttAn BavataH SaraNyAn-atIva saMdarSita-pakzapAtAn /
   yāsyāmi hitveti mamāpi duḥkhaṃ yathaiva bandhūṃstyajatastathaiva //	yAsyAmi hitvA-iti mama-api duHKam yaTA-eva banDUn=-tyajataH-taTA-eva //
   Bc_7.47 //	Bc_7.47 //
   svargāya yuṣmākamayaṃ tu dharmo mamābhilāṣastvapunarbhavāya /	svargAya yuzmAka-m-ayam tu DarmaH mama-aBilAzaH-tu-apunarBavAya /
   asminvane yena na me vivatsā bhinnaḥ pravṛttyā hi nivṛttidharmaḥ //	asmin-vane yena na me vivatsA BinnaH pravRttyA hi nivRtti-DarmaH //
   Bc_7.48 //	Bc_7.48 //
   tannāratirme na parāpacāro vanādito yena parivrajāmi /	tat-na-aratiH-me na para-apacAraH vanAditas yena parivrajAmi /
   dharme sthitāḥ pūrvayugānurūpe sarve bhavanto hi maharṣikalpāḥ // Bc_7.49	Darme sTitAH pUrva-yuga-anurUpe sarve BavantaH hi mahA-Rzi-kalpAH // Bc_7.49
   tato vacaḥ sūnṛtamarthavacca suślakṣṇamojasvi ca garvita ca /	tatas vacaH sUnRtam-arTavat-ca su-SlakzNam-ojasvi ca garvita ca /
   śrutvā kumārasya tapasvinaste viśeṣayuktaṃ bahumānamīyuḥ // Bc_7.50 //	SrutvA kumArasya tapasvinaH-te viSeza-yuktam bahu-mAnam-IyuH // Bc_7.50 //
   kaściddvijastatra tu bhasmaśāyī prāṃśuḥ śikhī dāravacīravāsāḥ /	kaScid-dvijaH-tatra tu Basma-SAyI prAMSuH SiKI dArava-cIra-vAsAH /
   āpiṅgalākṣastanudīrghaghoṇaḥ kuṇḍaikahasto giramityuvāca // Bc_7.51 //	ApiFgala-akzaH-tanu-dIrGa-GoNaH kuNxa-eka-hastaH giram-iti-uvAca // Bc_7.51 //
   dhīmannudāraḥ khalu niścayaste yastvaṃ yuvā janmani dṛṣṭadoṣaḥ /	DIman=-udAraH Kalu niScayaH-te yaH-tvam yuvA janmani dRzwa-dozaH /
   svargāpavargau hi vicārya samyagyasyāpavarge matirasti so 'sti // Bc_7.52	svarga-apavargO hi vicArya samyak-yasya-apavarge matiH-asti saH asti // Bc_7.52
   yajñaistapobhirniyamaiśca taistaiḥ svarga yiyāsanti hi rāgavantaḥ /	yajQEH-tapoBiH-niyamEH-ca tEH-tEH svarga yiyAsanti hi rAgavantaH /
   rāgeṇa sārdha ripuṇeva yuddhvā mokṣaṃ parīpsanti tu sattvavantaḥ //	rAgeNa sa-arDa ripuNA-iva yudDvA mokzam parIpsanti tu sattvavantaH //
   Bc_7.53 //	Bc_7.53 //
   tadbuddhireṣā yadi niścitā te tūrṇaṃ bhavān gacchatu vindhyakoṣṭham /	tad-budDiH-ezA yadi niScitA te tUrNam BavAn gacCatu vinDya-kozWam /
   asau munistatra vasatyarāḍo yo naiṣṭhike śreyasi labdhacakṣuḥ // Bc_7.54	asO muniH-tatra vasati-arAxaH yaH nEzWike Sreyasi labDa-cakzuH // Bc_7.54
   tasmādbhavāñcchroṣyati tattvamārga satyāṃ rucau saṃpratipatsyate ca /	tasmAt-BavAQt-Srozyati tattva-mArga satyAm rucO saMpratipatsyate ca /
   yathā tu paśyāmi matistathaiṣā tasyāpi yāsyatyavadhūya buddhim // Bc_7.55	yaTA tu paSyAmi matiH-taTA-ezA tasya-api yAsyati-avaDUya budDim // Bc_7.55
   spaṣṭoccaghoṇaṃ vipulāyatākṣaṃ / tāmrādharauṣṭhaṃ sitatīkṣaṇadaṃṣṭram /	spazwa-ucca-GoNam vipula-Ayata-akzam / tAmra-aDara-ozWam sita-tIkzaNa-daMzwram /
   idaṃ hi vaktuṃ tanuraktajivhaṃ jñeyārṇavaṃ pāsyati kṛtsnameva // Bc_7.56	idam hi vaktum tanu-rakta-jivham jQeya-arNavam pAsyati kRtsnam-eva // Bc_7.56
   gambhīratā yā bhavatastvagādhā yā dīptatā yāni ca lakṣaṇāni /	gamBIra-tA yA BavataH-tu-agADA yA dIpta-tA yAni ca lakzaNAni /
   ācāryakaṃ prāpsyasi tatpṛthivyāṃ yannarṣibhiḥ pūrvayuge 'pyavāptam //	AcAryakam prApsyasi tat-pRTivyAm yat-na-RziBiH pUrva-yuge api-avAptam //
   Bc_7.57 //	Bc_7.57 //
   paramamiti tato nṛpātmajastamṛṣijanaṃ pratinandya niryayau /	paramam-iti tatas nRpa-AtmajaH-tam-Rzi-janam pratinandya niryayO /
   vidhivadanuvidhāya te 'pi taṃ praviviśurāśramiṇastapovanam // Bc_7.58 //	viDivat-anuviDAya te api tam praviviSuH-ASramiNaH-tapaH-vanam // Bc_7.58 //
   iti buddhacarite mahākāvye tapovanapraveśo nāma saptamaḥ sargaḥ // 7 //	iti budDacarite mahAkAvye tapovanapraveSaH nAma saptamaH sargaH // 7 //
   CANTO VIII	CANTO VIII
   tatasturaṅgāvacaraḥ sa durmanāstathā vanaṃ bhartari nirmame gate /	tatas-turaFga-avacaraH sa durmanAH-taTA vanam Bartari nirmame gate /
   cakāra yatnaṃ pathi śokanigrahe tathāpi caivāśru na tasya cikṣiye //	cakAra yatnam paTi Soka-nigrahe taTA-api ca-eva-aSru na tasya cikziye //
   Bc_8.1 //	Bc_8.1 //
   yamekarātreṇa tu bharturājñayā jagāma mārga saha tena vājinā /	yam-eka-rAtreNa tu BartuH-AjQayA jagAma mArga saha tena vAjinA /
   iyāya bharturvirahaṃ vicintayaṃstameva panthānamahobhiraṣṭabhiḥ // Bc_8.2	iyAya BartuH-viraham vicintayan=-tam-eva panTAnam-ahoBiH-azwaBiH // Bc_8.2
   hayaśca saujā vicacāra kanthakastatāma bhāvena babhūva nirmadaḥ /	hayaH-ca sOjAH vicacAra kanTakaH-tatAma BAvena baBUva nirmadaH /
   alaṃkṛtaścāpi tathaiva bhūṣaṇairabhūdgataśrīriva tena varjitaḥ // Bc_8.3	alaMkRtaH-ca-api taTA-eva BUzaNEH-aBUt-gata-SrIH-iva tena varjitaH // Bc_8.3
   nivṛtya caivābhimukhastapovanaṃ bhṛśaṃ jiheṣe karuṇaṃ muhurmuhuḥ /	nivRtya ca-eva-aBimuKaH-tapaH-vanam BRSam jiheze karuNam muhur-muhur /
   kṣudhānvito 'pyadhvani śaṣpamambu vā yathā purā nābhinanda nādade //	kzuDA-anvitaH api-aDvani Sazpam-ambu vA yaTA purA na-aBinanda na-Adade //
   Bc_8.4 //	Bc_8.4 //
   tato vihīnaṃ kapilāvhayaṃ puraṃ mahātmanā tena jagaddhitātmanā /	tatas vihInam kapilA-vhayam puram mahAtmanA tena jagat-hita-AtmanA /
   krameṇa tau śūnyamivopajagmaturdivākareṇeva vinākṛtaṃ nabhaḥ // Bc_8.5 //	krameNa tO SUnyam-iva-upajagmatuH-divAkareNa-iva vinAkRtam naBaH // Bc_8.5 //
   sapuṇḍarīkairapi śobhitaṃ jalairalaṃkṛtaṃ puṣpadharairnagairapi /	sa-puNxarIkEH-api SoBitam jalEH-alaMkRtam puzpa-DarEH-nagEH-api /
   tadeva tasyopavanaṃ vanopamaṃ gatapraharṣairna rarāja nāgaraiḥ // Bc_8.6	tat-eva tasya-upavanam vana-upamam gata-praharzEH-na rarAja nAgarEH // Bc_8.6
   tato bhramadbhirdiśi dīnamānasairanujjvalairbāṣpahatekṣaṇairnaraiḥ /	tatas BramadBiH-diSi dIna-mAnasEH-anujjvalEH-bAzpa-hata-IkzaNEH-narEH /
   nirvāyamāṇāviva tāvubhau puraṃ śanairapasnātamivābhijagmatuḥ // Bc_8.7 //	nirvAyamANO=-iva tO=-uBO puram SanEs-apasnAtam-iva-aBijagmatuH // Bc_8.7 //
   niśāmya ca srastaśarīragāminau vināgatau śākyakularṣabheṇa tau /	niSAmya ca srasta-SarIra-gAminO vinA-AgatO SAkya-kula-RzaBeNa tO /
   mumoca bāṣpaṃ pathi nāgaro janaḥ pura rathe dāśaratherivāgate // Bc_8.8 //	mumoca bAzpam paTi nAgaraH janaH pura raTe dASaraTeH-iva-Agate // Bc_8.8 //
   atha bruvantaḥ samupetamanyavo janāḥ pathi cchandakamāgatāśravaḥ /	aTa bruvantaH samupeta-manyavaH janAH paTi cCandakam-Agata-ASravaH /
   kva rājaputraḥ purarāṣṭranandano hṛtastvayāsāviti pṛṣṭhato 'nvayuḥ //	kva rAja-putraH pura-rAzwra-nandanaH hRtaH-tvayA-asO=-iti pRzWatas anvayuH //
   Bc_8.9 //	Bc_8.9 //
   tataḥ sa tān bhaktimato 'bravījjanānnarendraputraṃ na parityajāmyaham /	tatas sa tAn BaktimataH abravIt-janAn-narendra-putram na parityajAmi-aham /
   rudannahaṃ tena tu nirjane vane gṛhasthaveśaśca visarjitāviti // Bc_8.10	rudan=-aham tena tu nirjane vane gRhasTa-veSaH-ca visarjitO=-iti // Bc_8.10
   idaṃ vacastasya niśamya te janāḥ suduṣkaraṃ khalviti niścayaṃ yayuḥ /	idam vacaH-tasya niSamya te janAH su-duzkaram Kalu-iti niScayam yayuH /
   pataddhi jahruḥ salilaṃ na netrajaṃ mano nininduśca phalotthamātmanaḥ //	patat-hi jahruH salilam na netra-jam manaH nininduH-ca Pala-utTam-AtmanaH //
   Bc_8.11 //	Bc_8.11 //
   athocuradyaiva viśāma tadvanaṃ gataḥ sa yatra dviparājavikramaḥ /	aTa-UcuH-adya-eva viSAma tat-vanam gataH sa yatra dvipa-rAja-vikramaH /
   jijīviṣā nāsti hi tena no vinā yathendriyāṇāṃ vigame śarīriṇām // Bc_8.12	jijIvizA na-asti hi tena naH vinA yaTA-indriyANAm vigame SarIriNAm // Bc_8.12
   idaṃ puraṃ tena vivarjitaṃ vanaṃ vanaṃ ca tattena samanvitaṃ puram /	idam puram tena vivarjitam vanam vanam ca tat-tena samanvitam puram /
   na śobhate tena hi no vinā puraṃ marutvatā vṛtravadhe yathā divam //	na SoBate tena hi naH vinA puram marutvatA vRtra-vaDe yaTA divam //
   Bc_8.13 //	Bc_8.13 //
   punaḥ kumāro vinivṛtta ityatho gavākṣamālāḥ pratipedire 'ṅganāḥ /	punar kumAraH vinivRttaH iti-aTo gavAkza-mAlAH pratipedire aFganAH /
   viviktapṛṣṭhaṃ ca niśāmya vājinaṃ punargavākṣāṇi pidhāya cukruśuḥ //	vivikta-pRzWam ca niSAmya vAjinam punar-gavAkzANi piDAya cukruSuH //
   Bc_8.14 //	Bc_8.14 //
   praviṣṭadīkṣastu sutopalabdhaye vratena śokena ca khinnamānasaḥ /	pravizwa-dIkzaH-tu suta-upalabDaye vratena Sokena ca Kinna-mAnasaH /
   jajāpa devāyatane narādhipaścakāra tāstāśca yathāśayāḥ kriyāḥ // Bc_8.15	jajApa devAyatane nara-aDipaH-cakAra tAH-tAH-ca yaTA-ASayAH kriyAH // Bc_8.15
   tataḥ sa bāṣpapratipūrṇalocanasturaṅgamādāya turaṅgamānugaḥ /	tatas sa bAzpa-pratipUrNa-locanaH-turaFgam-AdAya turaFgama-anugaH /
   viveśa śokābhihato nṛpakṣayaṃ yudhāpinīte ripuṇeva bhartari // Bc_8.16 //	viveSa Soka-aBihataH nRpa-kzayam yuDA-apinIte ripuNA-iva Bartari // Bc_8.16 //
   vigāhamānaśca narendramandiraṃ vilokayannaśruvahena cakṣuṣā /	vigAhamAnaH-ca narendra-mandiram vilokayan=-aSru-vahena cakzuzA /
   svareṇa puṣṭena rurāva kanthako janāya duḥkhaṃ prativedayanniva // Bc_8.17	svareNa puzwena rurAva kanTakaH janAya duHKam prativedayan=-iva // Bc_8.17
   tataḥ khagāśca kṣayamadhyagocarāḥ samīpabaddhāsturagāśca satkṛtāḥ /	tatas KagAH-ca kzaya-maDya-gocarAH samIpa-badDAH-turagAH-ca satkRtAH /
   hayasya tasya pratisasvanuḥ svanaṃ narendrasūnorupayānaśaṅkinaḥ // Bc_8.18	hayasya tasya pratisasvanuH svanam narendra-sUnoH-upayAna-SaFkinaH // Bc_8.18
   janāśca harṣatiśayena vañcitā janādhipāntaḥpurasaṃnikarṣagāḥ /	janAH-ca harza-tiSayena vaQcitAH janADipa-antaHpura-saMnikarza-gAH /
   yathā hayaḥ kanthaka eṣa heṣate dhruvaṃ kumāro viśatīti menire // Bc_8.19	yaTA hayaH kanTakaH eza hezate Druvam kumAraH viSati-iti menire // Bc_8.19
   atipraharṣādatha śokamūrchitāḥ kumārasaṃdarśanalolalocanāḥ /	atipraharzAt-aTa Soka-mUrCitAH kumAra-saMdarSana-lola-locanAH /
   gṛhādviniścakramurāśayā striyaḥ śaratpayodādiva vidyutaścalāḥ // Bc_8.20	gRhAt-viniScakramurASayA striyaH Sarad-payodAt-iva vidyutaH-calAH // Bc_8.20
   vilambakeśyo malināṃśukāmbarā nirañjanairbāṣpahatekṣaṇairmukhaiḥ /	vilamba-keSyaH malina-aMSuka-ambarAH niraQjanEH-bAzpa-hata-IkzaNEH-muKEH /
   striyo na rejurmṛjayā vinākṛtā divīva tārā rajanīkṣayāruṇāḥ // Bc_8.21 //	striyaH na rejuH-mRjayA vinAkRtAH divi-iva tArAH rajanI-kzaya-aruNAH // Bc_8.21 //
   araktatāmraiścaraṇairanūpurairakuṇḍalairārjavakandharairmukhaiḥ /	arakta-tAmrEH-caraNEH-anUpurEH-akuNxalEH-Arjava-kanDarEH-muKEH /
   svabhāvapīnairjaghanairamekhalairahārayoktrairmuṣitairiva stanaiḥ //	svaBAva-pInEH-jaGanEH-ameKalEH-ahAra-yoktrEH-muzitEH-iva stanEH //
   Bc_8.22 //	Bc_8.22 //
   nirīkṣya tā bāṣpaparītalocanā nirāśrayaṃ chandakamaśvameva ca /	nirIkzya tAH bAzpa-parIta-locanA nirASrayam Candakam-aSvam-eva ca /
   viṣaṇṇavaktrā rurudurvarāṅganā vanāntare gāva ivarṣabhojjhitāḥ // Bc_8.23	vizaNNa-vaktrAH ruruduH-vara-aFganAH vana-antare gAvaH iva-RzaBa-ujJitAH // Bc_8.23
   tataḥ sabāṣpā mahīṣī mahīpateḥ pranaṣṭavatsā mahiṣīva vatsalā /	tatas sa-bAzpA mahIzI mahIpateH pranazwa-vatsA mahizI-iva vatsalA /
   pragṛhya bāhū nipapāta gautamī vilolaparṇā kadalīva kāñcanī // Bc_8.24 //	pragRhya bAhU nipapAta gOtamI vilola-parNA kadalI-iva kAQcanI // Bc_8.24 //
   hatatviṣo 'nyāḥ śithilāṃsabāhavaḥ striyo viṣādena vicetanā iva /	hata-tvizaH anyAH SiTila-aMsa-bAhavaH striyaH vizAdena vicetanAH iva /
   na cukruśurnāśru jahurna śaśvasurna celurāsurlikhitā iva sthitāḥ //	na cukruSuH-na-aSru jahuH-na SaSvasuH-na celuH-AsuH-liKitAH iva sTitAH //
   Bc_8.25 //	Bc_8.25 //
   adhīramanyāḥ patiśokamūrcchitā vilocanaprasravaṇairmukhaiḥ striyaḥ /	aDIram-anyAH pati-Soka-mUrcCitAH vilocana-prasravaNEH-muKEH striyaH /
   siṣiñcire proṣitacandanān stanāndharādharaḥ prasravaṇairivopalān //	siziQcire prozita-candanAn stanAnDarADaraH prasravaNEH-iva-upalAn //
   Bc_8.26 //	Bc_8.26 //
   mukhaiśca tāsāṃ nāyanāmbutāḍitaiṃ rarāja tadrājaniveśanaṃ tadā /	muKEH-ca tAsAm nAyana-ambu-tAxitEm rarAja tad-rAja-niveSanam tadA /
   navāmbukāle 'mbudavṛṣṭitāḍitaiḥ sravajjalaistāmarasairyathā saraḥ //	nava-ambu-kAle ambuda-vRzwi-tAxitEH sravat-jalEH-tAmarasEH-yaTA saraH //
   Bc_8.27 //	Bc_8.27 //
   suvṛttapiṇāḍagulibhirnirantarairabhūṣaṇairgūḍhasirairvarāṅganāḥ /	su-vRtta-piNAxa-guliBiH-nirantarEH-aBUzaNEH-gUXa-sirEH-vara-aFganAH /
   urāṃsi jaghnuḥ kamalopamaiḥ karaiḥ svapallavairvātacalā latā iva //	urAMsi jaGnuH kamala-upamEH karEH sva-pallavEH-vAta-calAH latAH iva //
   Bc_8.28 //	Bc_8.28 //
   karaprahārapracalaiśca tā babhustathāpi nāryaḥ sahitonnataiḥ stanaiḥ /	kara-prahAra-pracalEH-ca tAH baBuH-taTA-api nAryaH sahita-unnatEH stanEH /
   vanānilāghūrṇitapadmakampitai rathāṅganāmnāṃ mithunairivāpagāḥ // Bc_8.29	vana-anila-AGUrNita-padma-kampitEH raTAFga-nAmnAm miTunEH-iva-ApagAH // Bc_8.29
   yathā ca vakṣāṃsi karairapīḍayaṃstathaiva vakṣobhirapīḍayan karān /	yaTA ca vakzAMsi karEH-apIxayan=-taTA-eva vakzoBiH-apIxayan karAn /
   akārayaṃstatra parasparaṃ vyathāḥ karāgravakṣāṃsyabalā dayālasāḥ //	akArayan=-tatra parasparam vyaTAH kara-agra-vakzAMsi-abalAH dayA-alasAH //
   Bc_8.30 //	Bc_8.30 //
   tatastu roṣapraviraktalocanā viṣādasaṃbandhikaṣāyagadgadam /	tatas-tu roza-pravirakta-locanA vizAda-saMbanDi-kazAya-gadgadam /
   uvāca niśvāsacalatpayodharā vigāḍhaśokāśrudharā yaśodharā // Bc_8.31 //	uvAca niSvAsa-calat-payoDarAH vigAXa-Soka-aSru-DarAH yaSoDarA // Bc_8.31 //
   niśi prasuptāmavaśāṃ vihāya māṃ gataḥ kva sa chandaka manmanorathaḥ /	niSi prasuptAm-avaSAm vihAya mAm gataH kva sa Candaka mad-manoraTaH /
   upāgate ca tvayi kanthake ca me samaṃ gateṣu triṣu kampate manaḥ //	upAgate ca tvayi kanTake ca me samam gatezu trizu kampate manaH //
   Bc_8.32 //	Bc_8.32 //
   anāryamasnigdhamamitrakarma me nṛśaṃsa kṛtvā kimihādya rodiṣi /	anAryam-asnigDam-amitra-karma me nRSaMsa kRtvA kim-iha-adya rodizi /
   niyaccha bāṣpaṃ bhava tuṣṭamānaso na saṃvadatyaśru ca tacca karma te //	niyacCa bAzpam Bava tuzwa-mAnasaH na saMvadati-aSru ca tat-ca karma te //
   Bc_8.33 //	Bc_8.33 //
   priyeṇa vaśyena hitena sādhunā tvayā sahāyena yathārthakāriṇā /	priyeNa vaSyena hitena sADunA tvayA sahAyena yaTArTa-kAriNA /
   gato 'ryaputro hyapunarnivṛttaye ramasva diṣṭyā saphalaḥ śramastava //	gataH arya-putraH hi-apunar-nivRttaye ramasva dizwyA saPalaH SramaH-tava //
   Bc_8.34 //	Bc_8.34 //
   varaṃ manuṣyasya vicakṣaṇo ripurna mitramaprājñamayogapeśalam /	varam manuzyasya vicakzaNaH ripuH-na mitram-aprAjQam-ayoga-peSalam /
   suhṛdbruveṇa hyavipaścitā tvayā kṛtaḥ kulasyāsya mahānupaplavaḥ // Bc_8.35	suhRd-bruveNa hi-avipaScitA tvayA kRtaH kulasya-asya mahAn-upaplavaH // Bc_8.35
   imā hi śocyā vyavamuktabhūṣaṇāḥ prasaktabāṣpāvilaraktalocanāḥ /	imAH hi SocyAH vyavamukta-BUzaNAH prasakta-bAzpa-Avila-rakta-locanAH /
   sthite 'pi patyau himavanmahīsame pranaṣṭaśobhā vidhavā iva striyaḥ //	sTite api patyO himavat-mahI-same pranazwa-SoBAH viDavAH iva striyaH //
   Bc_8.36 //	Bc_8.36 //
   imāśca vikṣiptaviṭaṅkabāhavaḥ prasaktapārāvatadīrghanisvanāḥ /	imAH-ca vikzipta-viwaFka-bAhavaH prasakta-pArAvata-dIrGa-nisvanAH /
   vinākṛtāstena sahāvarodhanairbhṛśaṃ rudantīva vimānapaṅktayaḥ // Bc_8.37	vinAkRtAH-tena saha-avaroDanEH-BRSam rudanti-iva vimAna-paFktayaH // Bc_8.37
   anarthakāmo 'sya janasya sarvathā turaṅgamo 'pi dhruvameṣa kanthakaḥ /	anarTa-kAmaH asya janasya sarvaTA turaFgamaH api Druvam-eza kanTakaH /
   jahāra sarvasvamitastathā hi me jane prasupte niśi ratnacauravat //	jahAra sarva-svam-itas-taTA hi me jane prasupte niSi ratna-cOra-vat //
   Bc_8.38 //	Bc_8.38 //
   yadā samarthaḥ khalu soḍhumāgatāniṣuprahārānapi kiṃ punaḥ kaśāḥ /	yadA samarTaH Kalu soXum-AgatAn-izu-prahArAn-api kim punar kaSAH /
   gataḥ kaśāpātabhayātkathaṃ nvayaṃ śriyaṃ gṛhītvā hṛdayaṃ ca me samam //	gataH kaSA-pAta-BayAt-kaTam nu-ayam Sriyam gRhItvA hRdayam ca me samam //
   Bc_8.39 //	Bc_8.39 //
   anāryakarmā bhṛśamadya heṣate narendradhiṣṇyaṃ pratipūrayanniva /	anArya-karmA BRSam-adya hezate narendra-DizNyam pratipUrayan=-iva /
   yadā tu nirvāhayati sma me priyaṃ tadā hi mūkasturagādhamo 'bhavat //	yadA tu nirvAhayati sma me priyam tadA hi mUkaH-turaga-aDamaH aBavat //
   Bc_8.40 //	Bc_8.40 //
   yadi hyaheṣiṣyata bodhayan janaṃ khuraiḥ kṣitau vāpyakariṣyata dhvanim /	yadi hi-ahezizyata boDayan janam KurEH kzitO vA-api-akarizyata Dvanim /
   hanusvanaṃ vājanayiṣyaduttamaṃ na cābhaviṣyanmama duḥkhamīdṛśam // Bc_8.41	hanu-svanam vA-ajanayizyat-uttamam na ca-aBavizyan-mama duHKam-IdRSam // Bc_8.41
   itīha devyāḥ paridevitāśrayaṃ niśamya bāṣpagrathitākṣaraṃ vacaḥ /	iti-iha devyAH paridevita-ASrayam niSamya bAzpa-graTita-akzaram vacaH /
   adhomukhaḥ sāśrukalaḥ kṛtāñjaliḥ śanairidaṃ chandaka uttaraṃ jagau //	aDomuKaH sa-aSru-kalaH kRtAQjaliH SanEs-idam CandakaH uttaram jagO //
   Bc_8.42 //	Bc_8.42 //
   vigarhituṃ nārhasi devi kanthakaṃ na cāpi roṣaṃ mayi kartumarhasi /	vigarhitum na-arhasi devi kanTakam na ca-api rozam mayi kartum-arhasi /
   anāgasau svaḥ samavehi sarvaśo gato nṛdevaḥ sa hi devi devavat // Bc_8.43	anAgasO svaH samavehi sarvaSas gataH nRdevaH sa hi devi deva-vat // Bc_8.43
   ahaṃ hi jānannapi rājaśāsanaṃ balātkṛtaḥ kairapi daivatairiva /	aham hi jAnan=-api rAja-SAsanam balAtkRtaH kEH-api dEvatEH-iva /
   upānayaṃ tūrṇamimaṃ turaṅgamaṃ tathānvagacchaṃ vigataśramo 'dhvani //	upAnayam tUrNam-imam turaFgamam taTA-anvagacCam vigata-SramaH aDvani //
   Bc_8.44 //	Bc_8.44 //
   vrajannayaṃ vajivaro 'pi nāspṛśanmahī khurāgrairvidhṛtairivāntarā /	vrajan=-ayam vajivaraH api na-aspRSat-mahI Kura-agrEH-viDRtEH-iva-antarA /
   tathaiva daivādiva saṃyatānano hanusvanaṃ nākṛta nāpyaheṣata // Bc_8.45 //	taTA-eva dEvAt-iva saMyata-AnanaH hanu-svanam na-akRta na-api-ahezate // Bc_8.45 //
   yato bahirgacchati pārthivātmaje tadābhavaddvāramapāvṛtaṃ svayam /	yatas bahis-gacCati pArTiva-Atmaje tadA-Bavat-dvAram-apAvRtam svayam /
   tamaśca naiśaṃ raviṇeva pāṭitaṃ tapo 'pi daivo vidhireṣa gṛhyatām //	tamaH-ca nESam raviNA-iva pAwitam tapaH api dEvaH viDiH-eza gRhyatAm //
   Bc_8.46 //	Bc_8.46 //
   yadapramatto 'pi narendraśāsanād gṛhe pure civa sahasraśo janaḥ /	yat-apramattaH api narendra-SAsanAt gRhe pure civa sahasraSas janaH /
   tadā sa nābudhyata nidrayā hṛtastato 'pi daivo vidhireṣa gṛhyatām //	tadA sa na-abuDyata nidrayA hRtaH-tatas api dEvaH viDiH-eza gRhyatAm //
   Bc_8.47 //	Bc_8.47 //
   yataśca vāso vanavāsasaṃmataṃ nisṛṣṭamasmai samaye divaukasā /	yatas-ca vAsaH vana-vAsa-saMmatam nisRzwam-asmE samaye divOkasA /
   divi praviddhaṃ mukuṭaṃ ca taddhṛtaṃ tato 'pi daivo vidhireṣa gṛhyatām //	divi pravidDam mukuwam ca tat-hRtam tatas api dEvaH viDiH-eza gRhyatAm //
   Bc_8.48 //	Bc_8.48 //
   tadevamāvāṃ naradevi doṣato na tatprayātaṃ prati gantumarhasi /	tat-evam-AvAm naradevi dozataH na tat-prayAtam prati gantum-arhasi /
   na kāmakāro mama nāsya vājinaḥ kṛtānuyātraḥ sa hi daivatairgataḥ //	na kAmakAraH mama na-asya vAjinaH kRta-anuyAtraH sa hi dEvatEH-gataH //
   Bc_8.49 //	Bc_8.49 //
   iti prayāṇaṃ bahudevamadbhūtaṃ niśamya tāstasya mahātmanaḥ striyaḥ /	iti prayANam bahu-devam-adBUtam niSamya tAH-tasya mahAtmanaH striyaH /
   pranaṣṭaśokā iva vismayaṃ yayurmanojvaraṃ pravrajanāttu lebhire // Bc_8.50	pranazwa-SokAH iva vismayam yayuH-manaH-jvaram pravrajanAt-tu leBire // Bc_8.50
   viṣādapāriplavalocanā tataḥ pranaṣṭapotā kurarīva duḥkhitā /	vizAda-pAriplava-locanA tatas pranazwa-potA kurarI-iva duHKitA /
   vihāya dhairya virurāva gautamī tatāma caivāśrumukhī jagāda ca // Bc_8.51	vihAya DErya virurAva gOtamI tatAma ca-eva-aSru-muKI jagAda ca // Bc_8.51
   mahormimanto mṛdavo 'sitāḥ śubhāḥ pṛthakpṛthaṅmūlaruhāḥ samudgatāḥ /	mahA-UrmimantaH mRdavaH asitAH SuBAH pRTak-pRTak-mUla-ruhAH samudgatAH /
   praveritāste bhuvi tasya murdhajā narendramaulīpariveṣṭanakṣamāḥ //	praveritAH-te Buvi tasya murDajAH narendra-mOlI-parivezwana-kzamAH //
   Bc_8.52 //	Bc_8.52 //
   pralambabāhurmṛgarājavikramo maharṣabhākṣaḥ kanakojjvaladyutiḥ /	pralamba-bAhuH-mRgarAja-vikramaH mahA-RzaBa-akzaH kanaka-ujjvala-dyutiH /
   viśālavakṣā ghanadundubhisvanastathāvidho 'pyāśramavāsamarhati // Bc_8.53	viSAla-vakzAH Gana-dunduBi-svanaH-taTAviDaH api-ASrama-vAsam-arhati // Bc_8.53
   abhāginī nūnamiyaṃ vasuṃdharā tamāryakarmāṇamanuttamaṃ patim /	aBAginI nUnam-iyam vasuMDarA tam-Arya-karmANam-anuttamam patim /
   gatastato 'sau guṇavān hi tādṛśo nṛpaḥ prajābhāgyaguṇaiḥ prasūyate //	gataH-tatas asO guNavAn hi tAdRSaH nRpaH prajA-BAgya-guNEH prasUyate //
   Bc_8.54 //	Bc_8.54 //
   sujātajālāvatatāṅgulī mṛdū nigūḍhagulphau bisapuṣpakomalau /	sujAta-jAla-avatata-aFgulI mRdU nigUXa-gulPO bisa-puzpa-komalO /
   vanāntabhūmiṃ kaṭhināṃ kathaṃ nu tau sacakramadhyau caraṇau gamiṣyataḥ //	vanAnta-BUmim kaWinAm kaTam nu tO sa-cakra-maDyO caraNO gamizyataH //
   Bc_8.55 //	Bc_8.55 //
   vimānapṛṣṭhe śayanāsanocitaṃ mahārhavastrāgurucandanārcitam /	vimAna-pRzWe Sayana-Asana-ucitam mahArha-vastra-aguru-candana-arcitam /
   kathaṃ nu śītoṣṇajalāgameṣu taccharīramojasvi vane bhaviṣyati // Bc_8.56	kaTam nu SIta-uzNa-jala-Agamezu tad-SarIram-ojasvi vane Bavizyati // Bc_8.56
   kulena sattvena balena varcasā śrutena lakṣmyā vayasā ca garvitaḥ /	kulena sattvena balena varcasA Srutena lakzmyA vayasA ca garvitaH /
   pradātumevābhyucito na yācituṃ kathaṃ sa bhikṣāṃ parataścariṣyati //	pradAtum-eva-aByucitaH na yAcitum kaTam sa BikzAm paratas-carizyati //
   Bc_8.57 //	Bc_8.57 //
   śucau śayitvā śayane hiraṇmaye prabodhyamāno niśi tūryanisvanaiḥ /	SucO SayitvA Sayane hiraNmaye praboDyamAnaH niSi tUrya-nisvanEH /
   kathaṃ bata svapsyati so 'dya me vratī paṭaikadeśāntarite mahītale //	kaTam bata svapsyati saH adya me vratI pawa-eka-deSa-antarite mahI-tale //
   Bc_8.58 //	Bc_8.58 //
   imaṃ pralāpaṃ karuṇaṃ niśamya tā bhujaiḥ pariṣvajya parasparaṃ striyaḥ /	imam pralApam karuNam niSamya tAH BujEH parizvajya parasparam striyaH /
   vilocanebhyaḥ salilāni tatyajurmadhūni puṣpebhya iveritā latāḥ // Bc_8.59	vilocaneByaH salilAni tatyajuH-maDUni puzpeByaH iva-IritAH latAH // Bc_8.59
   tato dharāyāmapatadyaśodharā vicakravākeva rathāṅgasāvhayā /	tatas DarAyAm-apatat-yaSoDarA vicakravAkA-iva raTAFga-sAvhayAH /
   śanaiśca tattadvilalāpa viklavā muhurmuhurgadgadaruddhayā girā // Bc_8.60	SanEs-ca tad-tad-vilalApa viklavAH muhur-muhur-gadgada-rudDayA girA // Bc_8.60
   sa māmanāthāṃ sahadharmacāriṇīmapāsya dharma yadi kartumicchati /	sa mAm-anATAm saha-Darma-cAriNIm-apAsya Darma yadi kartum-icCati /
   kuto 'sya dharmaḥ sahadharmacāriṇī vinā tapo yaḥ paribhoktumicchati //	kutas asya DarmaH sahaDarma-cAriNI vinA tapaH yaH pariBoktum-icCati //
   Bc_8.61 //	Bc_8.61 //
   śṛṇoti nūnaṃ sa na pūrvapārthivānmahāsudarśaprabhṛtīn pitāmahān /	SRNoti nUnam sa na pUrva-pArTivAn-mahA-sudarSa-praBRtIn pitAmahAn /
   vanāni patnīsahitānupeyuṣastathā hi dharma madṛte cikīrṣīte // Bc_8.62 //	vanAni patnI-sahitAn-upeyuzaH-taTA hi Darma mad-Rte cikIrzIte // Bc_8.62 //
   makheṣu vā vedavidhānasaṃskṛtau na daṃpatī paśyati dīkṣitābubhau /	maKezu vA veda-viDAna-saMskRtO na daMpatI paSyati dIkzita-abuBO /
   samaṃ bubhukṣū parato 'pi tatphalaṃ tato 'sya jāto mayi dharmamatsaraḥ //	samam buBukzU paratas api tad-Palam tatas asya jAtaH mayi Darma-matsaraH //
   Bc_8.63 //	Bc_8.63 //
   dhruvaṃ sa jānanmama dharmavallabho manaḥ priyerṣyākalahaṃ muhurmithaḥ /	Druvam sa jAnan-mama Darma-vallaBaH manaH priya-IrzyA-kalaham muhur-miTas /
   sukhaṃ vibhīrmāmapahāya roṣaṇāṃ mahendraloke 'psaraso jighṛkṣati //	suKam viBIH-mAm-apahAya rozaNAm mahA-indra-loke apsarasaH jiGRkzati //
   Bc_8.64 //	Bc_8.64 //
   iyaṃ tu cintā mama kīdṛśaṃ nu tā vapurguṇaṃ bibhrati tatra yoṣitaḥ /	iyam tu cintA mama kIdRSam nu tAH vapuH-guNam biBrati tatra yozitaH /
   vane yadartha sa tapāṃsi tapyate śriyaṃ ca hitvā mama bhaktimeva ca //	vane yat-arTa sa tapAMsi tapyate Sriyam ca hitvA mama Baktim-eva ca //
   Bc_8.65 //	Bc_8.65 //
   na khalviyaṃ svargasukhāya me spṛhā na tajjanasyātmavato 'pi durlabham /	na Kalu-iyam svarga-suKAya me spRhA na tad-janasya-AtmavataH api durlaBam /
   sa tu priyo māmiha vā paratra vā kathaṃ na jahyāditi me manorathaḥ //	sa tu priyaH mAm-iha vA paratra vA kaTam na jahyAt-iti me manoraTaH //
   Bc_8.66 //	Bc_8.66 //
   abhāginī yadyahamāyatekṣaṇaṃ śucismitaṃ bharturudīkṣituṃ mukham /	aBAginI yadi-aham-Ayata-IkzaNam Suci-smitam BartuH-udIkzitum muKam /
   na mandabhāgyo 'rhati rāhulo 'pyayaṃ kadācidaṅke parivartituṃ pituḥ //	na mandaBAgyaH arhati rAhulaH api-ayam kadAcid-aFke parivartitum pituH //
   Bc_8.67 //	Bc_8.67 //
   aho nṛśaṃsaṃ sukumāravarcasaḥ sudāruṇaṃ tasya manasvino manaḥ /	aho nRSaMsam sukumAra-varcasaH su-dAruNam tasya manasvinaH manaH /
   kalapralāpaṃ dviṣato 'pi harṣaṇaṃ śiśuṃ sutaṃ yastyajatīdṛśaṃ bata //	kala-pralApam dvizataH api harzaNam SiSum sutam yaH-tyajati-IdRSam bata //
   Bc_8.68 //	Bc_8.68 //
   mamāpi kāmaṃ hṛdayaṃ sudāruṇaṃ śilāmayaṃ vāpyayaso 'pi vā kṛtam /	mama-api kAmam hRdayam su-dAruNam SilA-mayam vA-api-ayasaH api vA kRtam /
   anāthavacchrīrahite sukhocite vanaṃ gate bhartari yanna dīryate // Bc_8.69	anATa-vat-SrI-H-ahite suKa-ucite vanam gate Bartari yat-na dIryate // Bc_8.69
   itīha devī patiśokamūrchitā ruroda dadhyau vilalāpa cāsakṛt /	iti-iha devI pati-Soka-mUrCitA ruroda daDyO vilalApa ca-asakRt /
   svabhāvadhīrāpi hi sā satī śucā dhṛtiṃ na sasmāra cakāra no hriyam //	svaBAva-DIrA-api hi sA satI SucA DRtim na sasmAra cakAra naH hriyam //
   Bc_8.70 //	Bc_8.70 //
   tatastathā śokavilāpaviklavāṃ yaśodharāṃ prekṣya vasuṃdharāgatām /	tatas-taTA Soka-vilApa-viklavAm yaSoDarAm prekzya vasuMDarA-AgatAm /
   mahāravindairiva vṛṣṭitāḍitairmukhaiḥ sabāṣpairvanitā vicukruśuḥ //	mahA-aravindEH-iva vRzwi-tAxitEH-muKEH sa-bAzpEH-vanitAH vicukruSuH //
   Bc_8.71 //	Bc_8.71 //
   samāptajāpyaḥ kṛtahomamaṅgalo nṛpastu devāyatanādviniryayau /	samApta-jApyaH kRta-homa-maFgalaH nRpaH-tu devAyatanAt-viniryayO /
   janasya tejārtaraveṇa cāhataścacāla vajradhvanineva vāraṇaḥ // Bc_8.72 //	janasya teja-Arta-raveNa ca-AhataH-cacAla vajra-DvaninA-iva vAraNaH // Bc_8.72 //
   niśāmya ca cchandakakanthakāvubhau sutasya saṃśrutya ca niścayaṃ sthiram /	niSAmya ca cCandaka-kanTakO=-uBO sutasya saMSrutya ca niScayam sTiram /
   papāta śokābhihato mahīpatiḥ śacīpatervṛtta ivotsave dhvajaḥ // Bc_8.73 //	papAta Soka-aBihataH mahIpatiH SacIpateH-vRttaH iva-utsave DvajaH // Bc_8.73 //
   tato muhūrta sutaśokamohito janena tulyābhijanena dhāritaḥ /	tatas muhUrta suta-Soka-mohitaH janena tulya-aBijanena DAritaH /
   nirīkṣya dṛṣṭyā jalapūrṇayā hayaṃ mahītalastho vilalāpa pārthivaḥ //	nirIkzya dRzwyA jala-pUrNayA hayam mahI-tala-sTaH vilalApa pArTivaH //
   Bc_8.74 //	Bc_8.74 //
   bahūni kṛtvā samare priyāṇi me mahattvayā kanthaka vipriyaṃ kṛtam /	bahUni kRtvA samare priyANi me mahat-tvayA kanTaka vipriyam kRtam /
   guṇapriyo yena vane sa me priyaḥ priyo 'pi sannapriyavatpraveritaḥ //	guNa-priyaH yena vane sa me priyaH priyaH api sanna-priya-vat-praveritaH //
   Bc_8.75 //	Bc_8.75 //
   tadadya māṃ vā naya tatra yatra sa vraja drutaṃ vā punarenamānaya /	tat-adya mAm vA naya tatra yatra sa vraja drutam vA punar-enam-Anaya /
   ṛte hi tasmānmama nāsti jīvitaṃ vigāḍharogasya sadauṣadhādiva // Bc_8.76	Rte hi tasmAt-mama na-asti jIvitam vigAXa-rogasya sat-OzaDAt-iva // Bc_8.76
   suvarṇaniṣṭhīvini mṛtyunā hṛte suduṣkaraṃ yanna mamāra saṃjayaḥ /	suvarNa-nizWIvini mRtyunA hRte su-duzkaram yat-na mamAra saMjayaH /
   ahaṃ punardharmaratau sute gate mumukṣurātmānamanātmavāniva // Bc_8.77 //	aham punar-Darma-ratO sute gate mumukzuH-AtmAnam-anAtmavAn-iva // Bc_8.77 //
   vibhordaśakṣatrakṛtaḥ prajāpateḥ parāparajñasya vivasvadātmanaḥ /	viBoH-daSa-kzatra-kRtaH prajApateH para-apara-jQasya vivasvat-AtmanaH /
   priyeṇa putreṇa satā vinākṛtaṃ kathaṃ na muhyeddhi mano manorapi //	priyeNa putreNa satA vinAkRtam kaTam na muhyet-hi manaH manoH-api //
   Bc_8.78 //	Bc_8.78 //
   ajasya rājñastanayāya dhīmate narādhipāyendrasakhāya me spṛhā /	ajasya rAjQaH-tanayAya DImate narADipAya-indra-saKAya me spRhA /
   gate vanaṃ yastanaye divaṃ gato na moghabāṣpaḥ kṛpaṇaṃ jijīva ha //	gate vanam yaH-tanaye divam gataH na moGa-bAzpaH kRpaNam jijIva ha //
   Bc_8.79 //	Bc_8.79 //
   pracakṣva me bhadra tadāśramājiraṃ hṛtastvayā yatra sa me jalāñjaliḥ /	pracakzva me Badra tad-ASrama-ajiram hRtaH-tvayA yatra sa me jala-aQjaliH /
   ime parīpsanti hi taṃ pipāsavo mamāsavaḥ pretagatiṃ yiyāsavaḥ // Bc_8.80	ime parIpsanti hi tam pipAsavaH mama-asavaH preta-gatim yiyAsavaH // Bc_8.80
   iti tanayaviyogajātaduḥkha kṣitisadṛśaṃ sahajaṃ vihāya dhairyam /	iti tanaya-viyoga-jAta-duHKa kziti-sadRSam sahajam vihAya DEryam /
   daśaratha iva rāmaśokavaśyo bahu vilalāpa nṛpo visaṃjñakalpaḥ // Bc_8.81	daSaraTaH iva rAma-Soka-vaSyaH bahu vilalApa nRpaH visaMjQa-kalpaH // Bc_8.81
   śrutavinayaguṇānvitastatastaṃ matisacivaḥ pravayā purohitaśca /	Sruta-vinaya-guNa-anvitaH-tatas-tam mati-sacivaH pravayA purohitaH-ca /
   samadhṛtamidamūcaturyathāvanna ca pariptamukhau na cāpyaśokau // Bc_8.82	sama-DRtam-idam-UcatuH-yaTAvat-na ca paripta-muKO na ca-api-aSokO // Bc_8.82
   tyaja naravara śokamehi dhairya kudhṛtirivārhasi dhīra nāśru moktum /	tyaja nara-vara Sokam-ehi DErya kuDRtiH-iva-arhasi DIra na-aSru moktum /
   srajamiva mṛditāmapāsya lakṣmīṃ bhuvi bahavo hi nṛpā vanānyabhīyuḥ //	srajam-iva mRditAm-apAsya lakzmIm Buvi bahavaH hi nRpAH vanAni-aBIyuH //
   Bc_8.83 //	Bc_8.83 //
   api ca niyata eṣa tasya bhāvaḥ smara vacanaṃ tadṛṣeḥ purāsitasya /	api ca niyataH eza tasya BAvaH smara vacanam tat-RzeH purA-asitasya /
   na hi sa divi na cakravartirājye kṣaṇamapi vāsayituṃ sukhena śakyaḥ //	na hi sa divi na cakravarti-rAjye kzaNam-api vAsayitum suKena SakyaH //
   Bc_8.84 //	Bc_8.84 //
   yadi tu nṛvara kārya eva yatnastvaritamudāhara yāvadatra yāvaḥ /	yadi tu nRvara kAryaH eva yatnaH-tvaritam-udAhara yAvat-atra yAvaH /
   bahuvidhimiha yuddhamastu tāvattava tanayasya vidheśca tasya tasya //	bahuviDim-iha yudDam-astu tAvat-tava tanayasya viDeH-ca tasya tasya //
   Bc_8.85 //	Bc_8.85 //
   narapatiratha tau śaśāsa tasmād drutamita eva yuvāmabhiprayātam /	narapatiH-aTa tO SaSAsa tasmAt druta-m-itas eva yuvAm-aBiprayAtam /
   na hi mama hṛdayaṃ prayāti śāntiṃ vanaśakuneriva putralālasasya // Bc_8.86	na hi mama hRdayam prayAti SAntim vana-SakuneH-iva putra-lAlasasya // Bc_8.86
   paramamiti narendraśāsanāttau yayaturamātyapurohitau vanaṃ tat /	paramam-iti narendra-SAsanAt-tO yayatuH-amAtya-purohitO vanam tat /
   kṛtamiti savadhūjanaḥ sadāro nṛpatirapi pracakāra śeṣakāryam // Bc_8.87 //	kRtam-iti sa-vaDU-janaH sa-dAraH nRpatiH-api pracakAra Seza-kAryam // Bc_8.87 //
   iti buddhacarite mahākāvye 'ntaḥpuravilāpo nāmāṣṭamaḥ sargaḥ // 8 //	iti budDacarite mahAkAvye antaHpuravilApaH nAma-azwamaH sargaH // 8 //
   CANTO IX	CANTO IX
   tatastadā mantripurohitau tau bāṣpapratodābhihatau nṛpeṇa /	tatas-tadA mantri-purohitO tO bAzpa-pratoda-aBihatO nRpeNa /
   viddhau sadaśvāviva sarvayatnātsauhārdaśīghraṃ yayaturvanaṃ tat // Bc_9.1	vidDO sat-aSvO=-iva sarva-yatnAt-sOhArda-SIGram yayatuH-vanam tat // Bc_9.1
   tamāśramaṃ jātapariśramau tāvupetya kāle sadṛśānuyātrau /	tam-ASramam jAta-pariSramO tO=-upetya kAle sadRSa-anuyAtrO /
   rājarddhimutsṛjya vinītaceṣṭāvupeyaturbhārgavadhiṣṇyameva // Bc_9.2 //	rAja-RdDim-utsRjya vinIta-cezwO=-upeya-turBArgava-DizNyam-eva // Bc_9.2 //
   tau nyāyatastaṃ pratipūjya vipraṃ tenārcitau tāvapi cānurūpam /	tO nyAyataH-tam pratipUjya vipram tena-arcitO tO=-api ca-anurUpam /
   kṛtāsanau bhārgavamāsanasthaṃ chittvā kathāmūcaturātmakṛtyam // Bc_9.3 //	kRta-AsanO BArgavam-Asana-sTam CittvA kaTAm-UcatuH-Atma-kRtyam // Bc_9.3 //
   śuddhaujasaḥ śuddhaviśālakīrterikṣvākuvaṃśaprabhavasya rājñaḥ /	SudDa-ojasaH SudDa-viSAla-kIrteH-ikzvAku-vaMSa-praBavasya rAjQaH /
   imaṃ janaṃ vettu bhavānadhītaṃ śrutagrahe mantraparigrahe ca // Bc_9.4 //	imam janam vettu BavAn-aDItam Sruta-grahe mantra-parigrahe ca // Bc_9.4 //
   tasyendrakalpasya jayantakalpaḥ putro jarāmṛtyubhayaṃ titīrṣuḥ /	tasya-indra-kalpasya jayanta-kalpaH putraH jarA-mRtyu-Bayam titIrzuH /
   ihābhyutepaḥ kila tasya hetorāvāmupetau bhagavānavaitu // Bc_9.5 //	iha-aByutepaH kila tasya hetoH-AvAm-upetO BagavAn-avEtu // Bc_9.5 //
   tau so 'bravīdasti sa dīrghabāhuḥ prāptaḥ kumāro na tu nāvabuddhaḥ /	tO saH abravIt-asti sa dIrGa-bAhuH prAptaH kumAraH na tu na-avabudDaH /
   dharmo 'yamāvartaka ityavetya yātastvarāḍābhimukho mumukṣuḥ // Bc_9.6 //	DarmaH ayam-AvartakaH iti-avetya yAtaH-tu-arAxa-aBimuKaH mumukzuH // Bc_9.6 //
   tasmāttatastāvupalabhya tattvaṃ taṃ vipramāmantrya tadaiva sadyaḥ /	tasmAt-tatas-tO=-upalaBya tattvam tam vipram-Amantrya tadA-eva sadyas /
   khinnāvakhinnāviva rājabhaktyā prasasratustena yataḥ sa yātaḥ // Bc_9.7 //	KinnO=-aKinnO=-iva rAja-BaktyA prasasratuH-tena yatas sa yAtaH // Bc_9.7 //
   yāntau tatastau mṛjayā vihīnamapaśyatāṃ taṃ vapuṣojjvalantam /	yAntO tatas-tO mRjayA vihInam-apaSyatAm tam vapuzA-ujjvalantam /
   upopaviṣṭaṃ pathi vṛkṣamūle sūrya ghanābhogamiva praviṣṭam // Bc_9.8 //	upopavizwam paTi vRkza-mUle sUrya Gana-ABogam-iva pravizwam // Bc_9.8 //
   yānaṃ vihāyopayayau tatastaṃ purohito mantradhareṇa sārdham /	yAnam vihAya-upayayO tatas-tam purohitaH mantra-DareNa sArDam /
   yathā vanasthaṃ sahavāmadevo rāmaṃ didṛkṣurmunirāvairvaśeyaḥ // Bc_9.9 //	yaTA vana-sTam saha-vAmadevaH rAmam didRkzuH-muni-rAvEH-vaSeyaH // Bc_9.9 //
   tāvarcayāmāsaturarhatastaṃ divīva śukrāṅgirasau mahendram /	tO=-arcayAmAsatuH-arhataH-tam divi-iva Sukra-aFgirasO mahA-indram /
   pratyarcayāmāsa sa cārhatastau divīva śukrāṅgirasau mahendraḥ // Bc_9.10	pratyarcayAmAsa sa ca-arhataH-tO divi-iva Sukra-AFgirasO mahA-indraH // Bc_9.10
   kṛtābhyanujñāvabhitastatastau niṣedatuḥ śākyakuladhvajasya /	kRta-aByanujQO=-aBitas-tatas-tO nizedatuH SAkya-kula-Dvajasya /
   virejatustasya ca saṃnikarṣe punarvasū yogagatāvivendoḥ // Bc_9.11 //	virejatuH-tasya ca saMnikarze punarvasU yoga-gatO=-iva-indoH // Bc_9.11 //
   taṃ vṛkṣamūlasthamabhijvalantaṃ purohito rājasutaṃ babhāṣe /	tam vRkza-mUla-sTam-aBijvalantam purohitaH rAja-sutam baBAze /
   yathopaviṣṭaṃ divi pārijāte bṛhaspatiḥ śakrasutaṃ jayantam // Bc_9.12 //	yaTA-upavizwam divi pArijAte bRhaspatiH Sakra-sutam jayantam // Bc_9.12 //
   tvacchokaśalye hṛdayāvagāḍhe mohaṃ gato bhūmitale muhūrtam /	tvad-Soka-Salye hRdaya-avagAXe moham gataH BUmi-tale muhUrtam /
   kumāra rājā nayanāmbuvarṣo yattvāmavocattadidaṃ nibodha // Bc_9.13 //	kumAra rAjA nayana-ambu-varzaH yat-tvAm-avocat-tat-idam niboDa // Bc_9.13 //
   jānāmi dharma prati niścayaṃ te paraimi te bhāvinametamartham /	jAnAmi Darma prati niScayam te parEmi te BAvinam-etam-arTam /
   ahaṃ tvakāle vanasaṃśrayātte śokāgnināgnipratimena dahye // Bc_9.14 //	aham tu-akAle vana-saMSrayAt-te Soka-agninA-agni-pratimena dahye // Bc_9.14 //
   tadehi dharmapriya matpriyārtha dharmārthameva tyaja buddhimetām /	tat-ehi Darma-priya mad-priya-arTa Darma-arTam-eva tyaja budDim-etAm /
   ayaṃ hi mā śokarayaḥ pravṛddhau nadīrayaḥ kūlamivābhihanti // Bc_9.15 //	ayam hi mA Soka-rayaH pravRdDO nadI-rayaH kUlam-iva-aBihanti // Bc_9.15 //
   meghāmbukakṣādriṣu yā hi vṛttiḥ samīraṇārkāgnimahāśanīnām /	meGa-ambu-kakza-adrizu yA hi vRttiH samIraNa-arka-agni-mahA-aSanInAm /
   tāṃ vṛttimasmāsu karoti śoko vikarṣaṇocchoṣaṇadāhabhedaiḥ // Bc_9.16 //	tAm vRttim-asmAsu karoti SokaH vikarzaNa-ucCozaNa-dAha-BedEH // Bc_9.16 //
   tadbhuṅkṣva tāvadvasudhādhipatyaṃ kāle vanaṃ yāsyāsi śāstradṛṣṭe /	tat-BuFkzva tAvat-vasuDA-ADipatyam kAle vanam yAsyA-asi SAstra-dRzwe /
   aniṣṭabandhau kuru mayyapekṣāṃ sarveṣu bhūteṣu dayā hi dharmaḥ // Bc_9.17	anizwa-banDO kuru mayi-apekzAm sarvezu BUtezu dayA hi DarmaH // Bc_9.17
   na caiṣa dharmo vana eva siddhaḥ pure 'pi siddhirniyatā yatīnām /	na ca-eza DarmaH vanaH eva sidDaH pure api sidDiH-niyatAH yatInAm /
   buddhiśca yatnaśca nimittamatra vana ca liṅgaṃ ca hi bhīrucinham //	budDiH-ca yatnaH-ca nimittam-atra vana ca liFgam ca hi BIru-cinham //
   Bc_9.18 //	Bc_9.18 //
   maulīdharairasaviṣaktahāraiḥ keyūraviṣṭabdhabhujairnarendraiḥ /	mOlI-DarErasa-vizakta-hArEH keyUra-vizwabDa-BujEH-narendrEH /
   lakṣbhyaṅkamadhye parivartamānaiḥ prāpto gṛhasthairapi mokṣadharmaḥ //	lakzByaFka-maDye parivartamAnEH prAptaH gRhasTEH-api mokza-DarmaH //
   Bc_9.19 //	Bc_9.19 //
   dhruvānujau yau balivajrabāhū vaibhrājamāṣāḍhamathāntidevam /	Druva-anujO yO bali-vajra-bAhU vEBrAjam-AzAXam-aTa-antidevam /
   videharājaṃ janakaṃ tathaiva śālvadrumaṃ senajitaśca rājñaḥ // Bc_9.20 //	videha-rAjam janakam taTA-eva SAlva-drumam senajitaH-ca rAjQaH // Bc_9.20 //
   etān gṛhasthānnṛpatīnavehi naiḥśreyase dharmavidhau vinītān /	etAn gRhasTAn-nRpatIn-avehi nEHSreyase Darma-viDO vinItAn /
   ubhe 'pi tasmādyugapadbhajasva cittādhipatyaṃ ca nṛpaśriyaṃ ca // Bc_9.21	uBe api tasmAt-yugapad-Bajasva citta-ADipatyam ca nRpa-Sriyam ca // Bc_9.21
   icchāmi hi tvāmupaguhya gāḍhaṃ kṛtābhiṣekaṃ salilārdrameva /	icCAmi hi tvAm-upaguhya gAXam kRta-aBizekam salila-Ardram-eva /
   dhṛtātapattraṃ samudīkṣamāṇastenaiva harṣeṇa vanaṃ praveṣṭum // Bc_9.22 //	DRta-Atapattram samudIkzamANaH-tena-eva harzeNa vanam pravezwum // Bc_9.22 //
   ityabravīdbhūmipatirbhavantaṃ vākyena bāṣpagrathitākṣareṇa /	iti-abravIt-BUmipatiH-Bavantam vAkyena bAzpa-graTita-akzareNa /
   śrutvā bhavānarhati tatpriyārtha snehena tasnehamanuprayātum // Bc_9.23 //	SrutvA BavAn-arhati tad-priya-arTa snehena tasneham-anuprayAtum // Bc_9.23 //
   śokāmbhasi tvatprabhave hyagādhe duḥkhārṇave majjati śākyarājaḥ /	Soka-amBasi tvad-praBave hi-agADe duHKa-arNave majjati SAkya-rAjaH /
   tasmāttamuttāraya nāthahīnaṃ nirāśrayaṃ magnamivārṇave nauḥ // Bc_9.24 //	tasmAt-tam-uttAraya nATa-hInam nirASrayam magnam-iva-arNave nOH // Bc_9.24 //
   bhīṣmeṇa gaṅgodarasaṃbhavena rāmeṇa rāmeṇa ca bhārgaveṇa /	BIzmeNa gaFgA-udara-saMBavena rAmeNa rAmeNa ca BArgaveNa /
   śrutvā kṛtaṃ karma pituḥ priyārtha pitustvamaopyarhasi kartumiṣṭam //	SrutvA kRtam karma pituH priya-arTa pituH-tvam-aopi-arhasi kartum-izwam //
   Bc_9.25 //	Bc_9.25 //
   saṃvardhayitrī samavehi devīmagastyajuṣṭāṃ diśamaprayātām /	saMvarDayitrI samavehi devIm-agastya-juzwAm diSam-aprayAtAm /
   pranaṣṭavatsāmiva vatsalāṃ gāmajasramārtā karuṇaṃ rudantīm // Bc_9.26 //	pranazwa-vatsAm-iva vatsalAm gAm-ajasram-ArtA karuNam rudantIm // Bc_9.26 //
   haṃsena haṃsīmiva viprayuktāṃ tyaktāṃ gajeneva vane kareṇum /	haMsena haMsIm-iva viprayuktAm tyaktAm gajena-iva vane kareNum /
   artā sanāthāmapi nāthahīnāṃ trātuṃ vadhūmarhasi darśanena // Bc_9.27 //	artA sanATAm-api nATa-hInAm trAtum vaDUm-arhasi darSanena // Bc_9.27 //
   ekaṃ sutaṃ bālamanarhaduḥkhaṃ saṃtāpamantargatamudvahantam /	ekam sutam bAlam-anarha-duHKam saMtApam-antargatam-udvahantam /
   taṃ rāhulaṃ mokṣaya bandhuśokādrāhūpasargādeva pūrṇacandram // Bc_9.28 //	tam rAhulam mokzaya banDu-SokAt-rAhu-upasargAt-eva pUrNa-candram // Bc_9.28 //
   śokāgninā tvadvirahendhanena / niḥsvāsadhūmena tamaḥśikhena /	Soka-agninA tvad-viraha-inDanena / niHsvAsa-DUmena tamaH-SiKena /
   tvaddarśanāmbvicchati dahyamānamantaḥpuraṃ caiva puraṃ ca kṛtsnam //	tvad-darSana-ambu-icCati dahyamAnam-antaHpuram ca-eva puram ca kRtsnam //
   Bc_9.29 //	Bc_9.29 //
   sa bodhisattvaḥ paripūrṇasattvaḥ śrutvā vacastasya purohitasya /	sa boDisattvaH paripUrNa-sattvaH SrutvA vacaH-tasya purohitasya /
   dhyātvā muhūrtaṃ guṇavadguṇajñaḥ pratyuttaraṃ praśritamityuvāca // Bc_9.30	DyAtvA muhUrtam guNavat-guNa-jQaH pratyuttaram praSritam-iti-uvAca // Bc_9.30
   avaimi bhāvaṃ tanaye pitṝṇāṃ viśeṣato yo mayi bhūmipasya /	avEmi BAvam tanaye pitLNAm viSezataH yaH mayi BUmipasya /
   jānannapi vyādhijarāvipadbhyo bhītastvagatyā svajanaṃ tyajāmi // Bc_9.31	jAnan=-api vyADi-jarA-vipadByaH BItaH-tu-agatyA sva-janam tyajAmi // Bc_9.31
   draṣṭuṃ priyaṃ kaḥ svajanaṃ hi necchennānte yadi syātpriyaviprayogaḥ /	drazwum priyam kaH sva-janam hi na-icCet-na-ante yadi syAt-priya-viprayogaH /
   yadā tu bhūtvāpi ciraṃ viyogastato guruaṃ snindhamapi tyajāmi // Bc_9.32	yadA tu BUtvA-api ciram viyogaH-tatas guruam sninDam-api tyajAmi // Bc_9.32
   maddhetukaṃ yattu narādhipasya śokaṃ bhavānāha na tatpriyaṃ me /	mad-hetukam yat-tu narADipasya Sokam BavAn-Aha na tat-priyam me /
   yatsvapnabhūteṣu samāgameṣu saṃtapyate bhāvini viprayoge // Bc_9.33 //	yad-svapna-BUtezu samAgamezu saMtapyate BAvini viprayoge // Bc_9.33 //
   evaṃ ca te niścayametu buddhirdṛṣṭvā vicitraṃ jagataḥ pracāram /	evam ca te niScayam-etu budDiH-dRzwvA vicitram jagataH pracAram /
   saṃtāpaheturna suto na bandhurajñānanaimittika eṣa tāpaḥ // Bc_9.34 //	saMtApa-hetuH-na sutaH na banDuH-ajQAna-nEmittikaH eza tApaH // Bc_9.34 //
   yathādhvagānamiha saṃgatānāṃ kāle viyogo niyataḥ prajānām /	yaTA-aDva-gAnam-iha saMgatAnAm kAle viyogaH niyataH prajAnAm /
   prājño janaḥ ko tu bhajeta śokaṃ bandhupratijñātajanairvihīnaḥ // Bc_9.35	prAjQaH janaH kaH tu Bajeta Sokam banDu-pratijQAta-janEH-vihInaH // Bc_9.35
   ihaiti hitvā svajanaṃ paratra pralabhya cehāpi punaḥ prayāti /	iha-eti hitvA sva-janam paratra pralaBya ca-iha-api punar prayAti /
   gatvāpi tatrāpyaparatra gacchatyevaṃ jane tyāgini ko 'nurodhaḥ // Bc_9.36	gatvA-api tatra-api-aparatra gacCati-evam jane tyAgini kaH anuroDaH // Bc_9.36
   yadā ca garbhātprabhṛti pravṛttaḥ sarvāsvavasthāsu vadhāya mṛtyuḥ /	yadA ca garBAt-praBRti pravRttaH sarvAsu-avasTAsu vaDAya mRtyuH /
   kasmādakāle vanasaṃśrayaṃ me putrapriyastatrabhavānavocat // Bc_9.37 //	kasmAt-akAle vana-saMSrayam me putra-priyaH-tatraBavAn-avocat // Bc_9.37 //
   bhavatyakālo viṣayābhipattau kālastathaivārthavidhau pradiṣṭaḥ /	Bavati-akAlaH vizaya-aBipattO kAlaH-taTA-eva-arTa-viDO pradizwaH /
   kālo jagatkarṣati sarvakālānnirvāhake śreyasi nāsti kālaḥ // Bc_9.38 //	kAlaH jagatkarzati sarva-kAlAt-nirvAhake Sreyasi na-asti kAlaH // Bc_9.38 //
   rājyaṃ mumukṣurmayi yacca rājā tadapyudāraṃ sadṛśaṃ pituśca /	rAjyam mumukzuH-mayi yat-ca rAjA tat-api-udAram sadRSam pituH-ca /
   pratigrahītuṃ mama na kṣamaṃ tu lobhādapathyānnamivāturasya // Bc_9.39 //	pratigrahItum mama na kzamam tu loBAt-apaTya-annam-iva-Aturasya // Bc_9.39 //
   kathaṃ nu mohāyatanaṃ nṛpatvaṃ kṣamaṃ prapattuṃ viduṣā nareṇa /	kaTam nu moha-Ayatanam nRpa-tvam kzamam prapattum viduzA nareNa /
   sodvegatā yatra madaḥ śramaśca parāpacāreṇa ca dharmapīḍā // Bc_9.40 //	sa-udvega-tA yatra madaH SramaH-ca para-apacAreNa ca Darma-pIxA // Bc_9.40 //
   jāmbūnadaṃ harmyamiva pradīptaṃ viṣeṇa saṃyuktamivottamānnam /	jAmbUnadam harmyam-iva pradIptam vizeNa saMyuktam-iva-uttama-annam /
   grāhākulaṃ cāmbviva sāravindaṃ rājyaṃ hi ramyaṃ vyasanāśrayaṃ ca //	grAha-Akulam ca-ambu-iva sa-aravindam rAjyam hi ramyam vyasana-ASrayam ca //
   Bc_9.41 //	Bc_9.41 //
   itthaṃ ca rājyaṃ na sukhaṃ na dharmaḥ pūrve yathā jātaghṛṇā narendrāḥ /	itTam ca rAjyam na suKam na DarmaH pUrve yaTA jAta-GRNAH narendrAH /
   vayaḥprakarṣe 'parihāryaduḥkhe rājyāni muktvā vanameva jagmuḥ // Bc_9.42	vayaH-prakarze aparihArya-duHKe rAjyAni muktvA vanam-eva jagmuH // Bc_9.42
   varaṃ hi bhuktāni tṛṇānyaraṇye toṣaṃ paraṃ ratnamivopagṛhya /	varam hi BuktAni tRNAni-araNye tozam param ratnam-iva-upagRhya /
   sahoṣitaṃ śrīsulabhairna caiva doṣairadṛśyairiva kṛṣṇasarpaiḥ // Bc_9.43	saha-uzitam SrI-sulaBEH-na ca-eva dozEH-adRSyEH-iva kRzNa-sarpEH // Bc_9.43
   ślādhyaṃ hi rājyāni vihāya rājñāṃ dharmābhilāṣeṇa vanaṃ praveṣṭum /	SlADyam hi rAjyAni vihAya rAjQAm Darma-aBilAzeNa vanam pravezwum /
   bhagnapratijñasya na tūpapannaṃ vanaṃ parityajya gṛhaṃ praveṣṭum //	Bagna-pratijQasya na tu-upapannam vanam parityajya gRham pravezwum //
   Bc_9.44 //	Bc_9.44 //
   jātaḥ kule ko hi naraḥ sasattvo dharmābhilāṣeṇa vanaṃ praviṣṭaḥ /	jAtaH kule kaH hi naraH sa-sattvaH Darma-aBilAzeNa vanam pravizwaH /
   kāṣāyamutsṛjya vimuktalajjaḥ puraṃdarasyāpi puraṃ śrayeta // Bc_9.45 //	kAzAyam-utsRjya vimukta-lajjaH puraMdarasya-api puram Srayeta // Bc_9.45 //
   lobhāddhi mohādathavā bhayena yo vāntamannaṃ punarādadīta /	loBAt-hi mohAt-aTavA Bayena yaH vAntam-annam punar-AdadIta /
   lobhātsa mohādathavā bhayena saṃtyajya kāmān punarādadīta // Bc_9.46 //	loBAt-sa mohAt-aTavA Bayena saMtyajya kAmAn punar-AdadIta // Bc_9.46 //
   yaśca pradīptāccharaṇātkathaṃcinniṣkramya bhūyaḥ praviśettadeva /	yaH-ca pradIptAt-SaraNAt-kaTaMcid-nizkramya BUyas praviSet-tat-eva /
   gārhasthyamutsṛjya sa dṛṣṭadoṣo mohena bhūyo 'bhilaṣedgrahītum // Bc_9.47	gArhasTyam-utsRjya sa dRzwa-dozaH mohena BUyas aBilazet-grahItum // Bc_9.47
   yā ca śrutirmokṣamavāptavanto nṛpā gṛhasthā iti naitadasti /	yA ca SrutiH-mokzam-avAptavantaH nRpAH gRhasTAH iti na-etat-asti /
   śamapradhānaḥ kva ca mokṣadharmo daṇḍapradhānaḥ kva ca rājadharmaḥ //	Sama-praDAnaH kva ca mokza-DarmaH daNxa-praDAnaH kva ca rAja-DarmaH //
   Bc_9.48 //	Bc_9.48 //
   śame ratiścecchithilaṃ ca rājyaṃ rājye matiścecchamaviplavaśca /	Same ratiH-ced-SiTilam ca rAjyam rAjye matiH-ced-Sama-viplavaH-ca /
   śamaśca taikṣṇyaṃ ca hi nopapannaṃ śītoṣṇayoraikyamivodakāgnyoḥ // Bc_9.49	SamaH-ca tEkzNyam ca hi na-upapannam SIta-uzNayoH-Ekyam-iva-udaka-agnyoH // Bc_9.49
   tanniścayādvā vasudhādhipāste rājyāni muktvā śamamāptavantaḥ /	tad-niScayAt-vA vasuDA-aDipAH-te rAjyAni muktvA Samam-AptavantaH /
   rājyāṅgitā vā nibhṛtendriyatvādanaiṣṭhike mokṣakṛtābhimānāḥ // Bc_9.50 //	rAjya-aFgitAH vA niBRta-indriya-tvAt-anEzWike mokza-kRta-aBimAnAH // Bc_9.50 //
   teṣāṃ ca rājye 'stu śamo yathāvatprāpto vanaṃ nāhamaniścayena /	tezAm ca rAjye astu SamaH yaTAvat-prAptaH vanam na-aham-aniScayena /
   chittvā hi pāśaṃ gṛhabandhusaṃjñaṃ muktaḥ punarna pravivikṣurasmi //	CittvA hi pASam gRha-banDu-saMjQam muktaH punar-na pravivikzuH-asmi //
   Bc_9.51 //	Bc_9.51 //
   ityātmavijñānaguṇānurūpaṃ muktaspṛhaṃ hetumadūrjitaṃ ca /	iti-Atma-vijQAna-guNa-anurUpam mukta-spRham hetum-at-Urjitam ca /
   śrutvā narendrātmajamuktavantaṃ pratyuttaraṃ mantradharo 'pyuvāca //	SrutvA narendra-Atmajam-uktavantam pratyuttaram mantra-DaraH api-uvAca //
   Bc_9.52 //	Bc_9.52 //
   yo niścayo dharmavidhau tavāyaṃ nāyaṃ na yukto na tu kālayuktaḥ /	yaH niScayaH Darma-viDO tava-ayam na-ayam na yuktaH na tu kAla-yuktaH /
   śokāya dattvā pitaraṃ vayaḥsthaṃ syāddharmakāmasya hi te na dharmaḥ //	SokAya dattvA pitaram vayaHsTam syAt-Darma-kAmasya hi te na DarmaH //
   Bc_9.53 //	Bc_9.53 //
   nūnaṃ ca buddhistava nātisūkṣmā dharmārthakāmeṣvavicakṣaṇā vā /	nUnam ca budDiH-tava na-ati-sUkzmA Darma-arTa-kAmezu-avicakzaNAH vA /
   hetoradṛṣṭasya phalasya yastvaṃ pratyakṣamartha paribhūya yāsi // Bc_9.54	hetoH-adRzwasya Palasya yaH-tvam pratyakzam-arTa pariBUya yAsi // Bc_9.54
   punarbhavo 'stīti ca kecidāhurnāstīti kecinniyatapratijñāḥ /	punarBavaH asti-iti ca kecid-AhuH-na-asti-iti kecid-niyata-pratijQAH /
   evaṃ yadā saṃśayito 'yamarthastasmātkṣamaṃ bhoktumupasthitā śrīḥ //	evam yadA saMSayitaH ayam-arTaH-tasmAt-kzamam Boktum-upasTitA SrIH //
   Bc_9.55 //	Bc_9.55 //
   bhūyaḥ pravṛttiryadi kācidasti raṃsyāmahe tatra yathopapattau /	BUyas pravRttiH-yadi kAcid-asti raMsyAmahe tatra yaTA-upapattO /
   atha pravṛttiḥ parato na kācitsiddhau 'prayatnājjagato 'sya mokṣaḥ //	aTa pravRttiH paratas na kAcid-sidDO aprayatnAt-jagataH asya mokzaH //
   Bc_9.56 //	Bc_9.56 //
   astīti kecitparalokamāhurmokṣasya yogaṃ na tu varṇayanti /	asti-iti kecid-para-lokam-AhuH-mokzasya yogam na tu varNayanti /
   agneryathā hyauṣṇyamapāṃ dravatvaṃ tadvatpravṛttau prakṛtiṃ vadanti //	agneH-yaTA hi-OzNyam-apAm drava-tvam tadvat-pravRttO prakRtim vadanti //
   Bc_9.57 //	Bc_9.57 //
   kecitsvabhāvāditi varṇayanti śubhāśubhaṃ caiva bhavābhavau ca /	kecid-svaBAvAt-iti varNayanti SuBa-aSuBam ca-eva Bava-aBavO ca /
   svābhāvikaṃ sarvamidaṃ ca yasmādato 'pi mogho bhavati prayatnaḥ // Bc_9.58	svABAvikam sarvam-idam ca yasmAt-atas api moGaH Bavati prayatnaH // Bc_9.58
   yadindriyāṇāṃ niyataḥ pracāraḥ priyāpriyatvaṃ viṣayeṣu caiva /	yat-indriyANAm niyataH pracAraH priya-apriya-tvam vizayezu ca-eva /
   saṃyujyate yajjarayārtibhiśca kastatra yatno nanu sa svabhāvaḥ // Bc_9.59	saMyujyate yat-jaraya-ArtiBiH-ca kaH-tatra yatnaH nanu sa svaBAvaH // Bc_9.59
   adbhirhutāśaḥ śamamabhyupaiti tejāṃsi cāpo gamayanti śoṣam /	adBiH-hutASaH Samam-aByupEti tejAMsi ca-apaH gamayanti Sozam /
   bhinnāni bhūtāni śarīrasaṃsthānyaikyaṃ ca gatvā jagadudvahanti // Bc_9.60	BinnAni BUtAni SarIra-saMsTAni-Ekyam ca gatvA jagat-udvahanti // Bc_9.60
   yatpāṇipādodarapṛṣṭhamūrdhnā nirvartate garbhagatasya bhāvaḥ /	yad-pANi-pAda-udara-pRzWa-mUrDnA nirvartate garBa-gatasya BAvaH /
   yadātmanastasya ca tena yogaḥ svābhāvikaṃ tatkathayanti tajjñāḥ // Bc_9.61	yadA-AtmanaH-tasya ca tena yogaH svABAvikam tat-kaTayanti tad-jQAH // Bc_9.61
   kaḥ kaṇṭakasya prakaroti taikṣṇyaṃ vicitrabhāvaṃ mṛgapakṣiṇāṃ vā /	kaH kaNwakasya prakaroti tEkzNyam vicitra-BAvam mRga-pakziNAm vA /
   svabhāvataḥ sarvamidaṃ pravṛttaṃ na kāmakāro 'sti kutaḥ prayatnaḥ //	svaBAvataH sarvam-idam pravRttam na kAmakAraH asti kutas prayatnaH //
   Bc_9.62 //	Bc_9.62 //
   sarga vadantīśvaratastathānye tatra paryatne puruṣasya ko 'rthaḥ /	sarga vadanti-ISvarataH-taTA-anye tatra paryatne puruzasya kaH arTaH /
   ya eva heturjagataḥ pravṛttau heturnivṛttau niyataḥ sa eva // Bc_9.63 //	yaH eva hetuH-jagataH pravRttO hetuH-nivRttO niyataH saH eva // Bc_9.63 //
   kecidvadantyātmanimittameva prādurbhavaṃ caiva bhavakṣayaṃ ca /	kecid-vadanti-Atma-nimittam-eva prAdurBavam ca-eva Bava-kzayam ca /
   prādurbhavaṃ tu pravadantyayatnādyatnena mokṣādhigamaṃ bruvanti // Bc_9.64	prAdurBavam tu pravadanti-ayatnAt-yatnena mokza-aDigamam bruvanti // Bc_9.64
   naraḥ pitṛṇāmanṛṇaḥ prajābhirvedaiṛṣīṇāṃ kratubhiḥ surāṇām /	naraH pitRNAm-anRNaH prajABiH-veda-eRzINAm kratuBiH surANAm /
   utpadyate sārdhamṛṇaistribhistairyasyāsti mokṣaḥ kila tasya mokṣaḥ //	utpadyate sArDam-RNEH-triBiH-tEH-yasya-asti mokzaH kila tasya mokzaH //
   Bc_9.65 //	Bc_9.65 //
   ityevametena vidhikrameṇa mokṣaṃ sayatnasya vadanti tajjñāḥ /	iti-evam-etena viDi-krameNa mokzam sa-yatnasya vadanti tad-jQAH /
   prayatnavanto 'pi hi vikrameṇa mumukṣavaḥ khedamavāpnuvanti // Bc_9.66 //	prayatnavantaH api hi vikrameNa mumukzavaH Kedam-avApnuvanti // Bc_9.66 //
   tatsaumya mokṣe yadi bhaktirasti nyāyena sevasva vidhiṃ yathoktam /	tat-sOmya mokze yadi BaktiH-asti nyAyena sevasva viDim yaToktam /
   evaṃ bhaviṣyatyupapattirasya saṃtāpanāśaśca narādhipasya // Bc_9.67 //	evam Bavizyati-upapattiH-asya saMtApa-nASaH-ca narADipasya // Bc_9.67 //
   yā ca pravṛttā tava doṣabuddhistapovanebhyo bhavanaṃ praveṣṭum /	yA ca pravRttA tava doza-budDiH-tapaH-vaneByaH Bavanam pravezwum /
   tatrāpi cintā tava tāta mā bhūta pūrve 'pi jagmuḥ svagṛhānvanebhyaḥ //	tatra-api cintA tava tAta mA BUta pUrve api jagmuH sva-gRhAn-vaneByaH //
   Bc_9.68 //	Bc_9.68 //
   tapovanastho 'pi vṛtaḥ prajābhirjagāma rājā puramambarīṣaḥ /	tapaH-vana-sTaH api vRtaH prajABiH-jagAma rAjA puram-ambarIzaH /
   tathā mahīṃ viprakṛtāmanāryaistapovanādetya rarakṣa rāmaḥ // Bc_9.69 //	taTA mahIm viprakRtAm-anAryEH-tapaH-vanAt-etya rarakza rAmaH // Bc_9.69 //
   tathaiva śālvādhipatirdrumākhyo vanātsasūranurnagaraṃ viveśa /	taTA-eva SAlva-aDipatiH-druma-AKyaH vanAt-sa-sUranuH-nagaram viveSa /
   brahmārṣibhūtaśca munervasiṣṭhāddadhre śriyaṃ sāṃkṛtirantidevaḥ // Bc_9.70	brahma-Arzi-BUtaH-ca muneH-vasizWAt-daDre Sriyam sAMkRtiH-antidevaH // Bc_9.70
   evaṃvidhā dharmayaśaḥpradīptā vanāni hitvā bhavanānyatīyuḥ /	evaMviDAH Darma-yaSaH-pradIptAH vanAni hitvA BavanAni-atIyuH /
   tasmānna doṣo 'sti gṛhaṃ prayātuṃ tapovanāddharmanimittameva // Bc_9.71 //	tasmAt-na dozaH asti gRham prayAtum tapaH-vanAt-Darma-nimittam-eva // Bc_9.71 //
   tato vacastasya niśamya mantriṇaḥ priyaṃ hitaṃ caiva nṛpasya cakṣuṣaḥ /	tatas vacaH-tasya niSamya mantriNaH priyam hitam ca-eva nRpasya cakzuzaH /
   anūnamavyastamasaktamadrutaṃ dhṛtau sthito rājasuto 'bravīdvacaḥ //	anUnam-avyastam-asaktam-adrutam DRtO sTitaH rAja-sutaH abravIt-vacaH //
   Bc_9.72 //	Bc_9.72 //
   ihāsti nāstīti ya eṣa saṃśayaḥ parasya vākyairna mamātra niścayaḥ /	iha-asti na-asti-iti yaH eza saMSayaH parasya vAkyEH-na mama-atra niScayaH /
   avetya tattvaṃ tapasā śamena ca svayaṃ grahīṣyāmi yadatra niścitam //	avetya tattvam tapasA Samena ca svayam grahIzyAmi yat-atra niScitam //
   Bc_9.73 //	Bc_9.73 //
   na me kṣamaṃ saṃśayajaṃ hi darśanaṃ grahītumavyaktaparasparāhatam /	na me kzamam saMSaya-jam hi darSanam grahItum-avyakta-paraspara-Ahatam /
   budhaḥ parapratyayato hi ko vrajejjano 'ndhakāre 'ndha ivāndhadeśikaḥ //	buDaH para-pratyayataH hi kaH vrajet-janaH anDakAre anDaH iva-anDa-deSikaH //
   Bc_9.74 //	Bc_9.74 //
   adṛṣṭatattvasya sato 'pi kiṃ tu me śubhāśubhe saṃśayitu śubhe matiḥ /	adRzwa-tattvasya sataH api kim tu me SuBa-aSuBe saMSayitu SuBe matiH /
   vṛthāpi khedo hi varaṃ śubhātmanaḥ sukhaṃ na tattve 'pi vigarhitātmanaḥ //	vRTA-api KedaH hi varam SuBa-AtmanaH suKam na tattve api vigarhita-AtmanaH //
   Bc_9.75 //	Bc_9.75 //
   imaṃ tu dṛṣṭvāgamamavyavasthitaṃ yaduktamāpttaistadavehi sādhviti /	imam tu dRzwvA-Agamam-avyavasTitam yat-uktam-ApttEH-tat-avehi sADu-iti /
   prahīṇadoṣatvamavehi cāptatāṃ prahīṇadoṣo hyanṛtaṃ na vakṣyati // Bc_9.76	prahINa-doza-tvam-avehi ca-Apta-tAm prahINa-dozaH hi-anRtam na vakzyati // Bc_9.76
   gṛhapraveśaṃ prati yacca me bhavānuvāca rāmaprabhṛtīnnidarśanam /	gRha-praveSam prati yat-ca me BavAn-uvAca rAma-praBRtIn-nidarSanam /
   na te pramāṇaṃ na hi dharmaniścayaiṣvalaṃ pramāṇāya parikṣatavratāḥ //	na te pramANam na hi Darma-niScaya-ezu-alam pramANAya parikzata-vratAH //
   Bc_9.77 //	Bc_9.77 //
   tadevamapyeva ravirmahī patedapi sthiratvaṃ himavān giristyajet /	tat-evam-api-eva raviH-mahI patet-api sTira-tvam himavAn giriH-tyajet /
   adṛṣṭatattvo viṣayonmukhendriyaḥ śrayeya na tveva gṛhān pṛthagjanaḥ //	adRzwa-tattvaH vizaya-unmuKa-indriyaH Srayeya na tu-eva gRhAn pRTagjanaH //
   Bc_9.78 //	Bc_9.78 //
   ahaṃ viśeyaṃ jvalitaṃ hutāśanaṃ na cākṛtārthaḥ praviśeyamālayam /	aham viSeyam jvalitam hutASanam na ca-akRtArTaH praviSeyam-Alayam /
   iti pratijñāṃ sa cakāra garvito yatheṣṭamutthāya ca nirmamo yayau //	iti pratijQAm sa cakAra garvitaH yaTezwam-utTAya ca nirmamaH yayO //
   Bc_9.79 //	Bc_9.79 //
   tataḥ sabāṣpau sacivadvijābubhau niśamya tasya sthirameva niścayam /	tatas sa-bAzpO saciva-dvija-abuBO niSamya tasya sTiram-eva niScayam /
   viṣaṇṇavaktrāvanugamya duḥkhitau śanairagatyā purameva jagmatuḥ // Bc_9.80	vizaNNa-vaktrO=-anugamya duHKitO SanEs-agatyA puram-eva jagmatuH // Bc_9.80
   tatsnehādatha nṛpateśca bhaktitastau sāpekṣaṃ pratiyayatuśca tasthatuśca /	tad-snehAt-aTa nRpateH-ca BaktitaH-tO sa-apekzam pratiyayatuH-ca tasTatuH-ca /
   durdharṣa ravimiva dīptamātmabhāsā taṃ draṣṭuṃ na hi pathi śekaturna	durDarza ravim-iva dIptam-Atma-BAsA tam drazwum na hi paTi SekatuH-na
   moktum // Bc_9.81 //	moktum // Bc_9.81 //
   tau jñātuṃ paramagatergatiṃ tu tasya pracchannāṃścarapuruṣāñchucīnvidhāya	tO jQAtum parama-gateH-gatim tu tasya pracCannAn=-cara-puruzAn-SucIn-viDAya
   rājānaṃ priyasutalālasaṃ nu gatvā drakṣyāvaḥ kathamiti jagmatuḥ kathaṃcitu	rAjAnam priya-suta-lAlasam nu gatvA drakzyAvaH kaTam-iti jagmatuH kaTaMcitu
   // Bc_9.82 //	// Bc_9.82 //
   iti buddhacarite mahākāvye kumārānveṣaṇoṃ nāma navamaḥ sargaḥ // 9 //	iti budDacarite mahAkAvye kumAra-anvezaNom nAma navamaH sargaH // 9 //
   CANTO X	CANTO X
   sa rājavatsaḥ pṛthupīnavakṣāstau havyamantrādhikṛtau vihāya /	sa rAja-vatsaH pRTu-pIna-vakzAH-tO havya-mantra-aDikRtO vihAya /
   uttīrya gaṅgāṃ pracalattaraṅgāṃ śrīmadgṛhaṃ rājagṛhaṃ jagāma // Bc_10.1 //	uttIrya gaFgAm pracalat-taraFgAm SrImat-gRham rAja-gRham jagAma // Bc_10.1 //
   śailaiḥ suguptaṃ ca vibhūṣitaṃ ca dhṛtaṃ ca pūtaṃ ca śivaistapodaiḥ /	SElEH su-guptam ca viBUzitam ca DRtam ca pUtam ca SivEH-tapodEH /
   pañcācalāṅkaṃ nagaraṃ prapede śāntaḥ svayaṃbhūriva nākapṛṣṭham // Bc_10.2	paQca-acala-aFkam nagaram prapede SAntaH svayaMBUH-iva nAka-pRzWam // Bc_10.2
   gāmbhīryamojaśca niśāmya tasya vapuśca dīptaṃ puruṣānatītya /	gAmBIryam-ojaH-ca niSAmya tasya vapuH-ca dIptam puruzAn-atItya /
   visismiye tatra janastadānīṃ sthāṇūvratasyeva vṛṣādhvajāsya // Bc_10.3 //	visismiye tatra janaH-tadAnIm sTANU-vratasya-iva vRzADvaja-asya // Bc_10.3 //
   taṃ prekṣya yo 'nyena yayau sa tasthau yastatra tasthau pathi so	tam prekzya yaH anyena yayO sa tasTO yaH-tatra tasTO paTi saH-
   'nvagacchat /	anvagacCat /
   drutaṃ yayau yaḥ sa jagāma dhīraṃ yaḥ kaścidāste sma sa cotpapāta //	drutam yayO yaH sa jagAma DIram yaH kaScid-Aste sma sa ca-utpapAtaH //
   Bc_10.4 //	Bc_10.4 //
   kaścittamānarca janaḥ karābhyāṃ satkṛtya kaścicchirasā vavande /	kaScid-tam-Anarca janaH karAByAm satkRtya kaScid-SirasA vavande /
   snigdhena kaścidvacasābhyanandanainaṃ jagāmāpratipūjya kaścit // Bc_10.5	snigDena kaScid-vacasA-aByanandana-enam jagAma-apratipUjya kaScid // Bc_10.5
   taṃ jihriyuḥ prekṣya vicitraveṣāḥ prakīrṇavācaḥ pathi maunamīyuḥ /	tam jihriyuH prekzya vicitra-vezAH prakIrNa-vAcaH paTi mOnam-IyuH /
   dharmasya sākṣādiva saṃnikarṣe na kaścidanyāyamatirbabhūva // Bc_10.6 //	Darmasya sAkzAt-iva saMnikarze na kaScid-anyAya-matiH-baBUva // Bc_10.6 //
   anyakriyāṇāmapi rājamārge strīṇāṃ nṛṇāṃ vā bahumānapūrvam /	anya-kriyANAm-api rAjamArge strINAm nRNAm vA bahu-mAna-pUrvam /
   taṃ devakalpaṃ naradevasūnuṃ nirīkṣamāṇā na tatarpa dṛṣṭiḥ // Bc_10.7 //	tam deva-kalpam naradeva-sUnum nirIkzamANA na tatarpa dRzwiH // Bc_10.7 //
   bhruvau lalāṭaṃ mukhamīkṣaṇe vā vapuḥ karau vā caraṇau gatiṃ vā /	BruvO lalAwam muKam-IkzaNe vA vapuH karO vA caraNO gatim vA /
   yadeva yastasya dadarśa tatra tadeva tasyātha babandha cakṣuḥ // Bc_10.8	yat-eva yaH-tasya dadarSa tatra tat-eva tasya-aTa babanDa cakzuH // Bc_10.8
   dṛṣṭvā ca sorṇabhruvamāyatākṣaṃ jvalaccharīraṃ śubhajālahastam /	dRzwvA ca sa-UrNa-Bruvam-Ayata-akzam jvalat-SarIram SuBa-jAla-hastam /
   ta bhikṣuveṣaṃ kṣitipālanārha saṃcukṣubhe rājagṛhasya lakṣmīḥ // Bc_10.9	te Bikzu-vezam kziti-pAlana-arha saMcukzuBe rAjagRhasya lakzmIH // Bc_10.9
   śreṇyo 'tha bhartā magadhājirasya bāhyādvimānādvipulaṃ janaugham /	SreNyaH aTa BartA magaDa-ajirasya bAhyAt-vimAnAt-vipulam jana-oGam /
   dadarśa papraccha ca tasya hetuṃ tatastamasmai puruṣaḥ śaśaṃsa // Bc_10.10	dadarSa papracCa ca tasya hetum tatas-tam-asmE puruzaH SaSaMsaH // Bc_10.10
   jñānaṃ paraṃ vā pṛthivīśriyaṃ vā viprairya ukto 'dhigamiṣyatīti /	jQAnam param vA pRTivI-Sriyam vA viprEH-yaH uktaH aDigamizyati-iti /
   sa eṣa śākyādhipatestanūjo nirīkṣyate pravrajito janena // Bc_10.11 //	saH eza SAkya-aDipateH-tanUjaH nirIkzyate pravrajitaH janena // Bc_10.11 //
   tataḥ śrutārtho manasāgatāstho rājā babhāṣe puruṣaṃ tameva /	tatas Sruta-arTaH manasA-Agata-AsTaH rAjA baBAze puruzam tam-eva /
   vijñāyatāṃ kva pratigacchatīti tathetyathainaṃ puruṣo 'nvagacchat //	vijQAyatAm kva pratigacCati-iti taTA-iti-aTa-enam puruzaH anvagacCat //
   Bc_10.12 //	Bc_10.12 //
   alolacakṣuryugamātradarśī nivṛttavāgyantritamandagāmī /	alola-cakzuH-yuga-mAtra-darSI nivRtta-vAc-yantrita-manda-gAmI /
   cacāra bhikṣāṃ sa tu bhikṣuvaryo nidhāya gātrāṇi calaṃ ca cetaḥ //	cacAra BikzAm sa tu Bikzu-varyaH niDAya gAtrANi calam ca cetaH //
   Bc_10.13 //	Bc_10.13 //
   ādāya bhaikṣaṃ ca yathopapannaṃ yayau gireḥ prasravaṇaṃ viviktam /	AdAya BEkzam ca yaTA-upapannam yayO gireH prasravaNam viviktam /
   nyāyena tatrābhyavahṛtya cainanmahīdharaṃ pāṇḍavamāruroha // Bc_10.14 //	nyAyena tatra-aByavahRtya ca-enat-mahIDaram pANxavam-Aruroha // Bc_10.14 //
   tasminnavau lodhravanopagūḍhe mayūranādapratipurṇakuñje /	tasmin=-avO loDra-vana-upagUXe mayUra-nAda-pratipurNa-kuQje /
   kāṣāyavāsāḥ sa babhau nṛsūryo yathodayasyopari bālasūryaḥ // Bc_10.15 //	kAzAya-vAsAH sa baBO nR-sUryaH yaTA-udayasya-upari bAla-sUryaH // Bc_10.15 //
   tatrainamālokya sa rājabhṛtyaḥ śreṇyāya rājñe kathayāṃcakāra /	tatra-enam-Alokya sa rAja-BRtyaH SreNyAya rAjQe kaTayAMcakAra /
   saṃśrutya rājā sa ca bāhumānyāttatra pratasthe nibhṛtānuyātraḥ // Bc_10.16	saMSrutya rAjA sa ca bAhumAnyAt-tatra pratasTe niBRta-anuyAtraH // Bc_10.16
   sa pāṇḍavaṃ pāṇḍavatulyavīryaḥ śailottamaṃ śailasamānavarṣmā /	sa pANxavam pANxava-tulya-vIryaH SEla-uttamam SEla-samAna-varzmA /
   maulīdharaḥ siṃhagatirnṛsiṃhaścalatsaṭaḥ siṃha ivāruroha // Bc_10.17 //	mOlI-DaraH siMha-gatiH-nRsiMhaH-calat-sawaH siMhaH iva-Aruroha // Bc_10.17 //
   tataḥ sma tasyopari śṛṅgabhūtaṃ śāntendriyaṃ paśyati bodhisattvam /	tatas sma tasya-upari SRFga-BUtam SAnta-indriyam paSyati boDisattvam /
   paryaṅkamāsthāya virocamānaṃ śaśāṅkamudyantamivābhrakuñjāt // Bc_10.18 //	paryaFkam-AsTAya virocamAnam SaSAFkam-udyantam-iva-aBra-kuQjAt // Bc_10.18 //
   taṃ rupalakṣmyā ca śamena caiva dharmasya nirmāṇamivopaviṣṭam /	tam rupa-lakzmyA ca Samena ca-eva Darmasya nirmANam-iva-upavizwam /
   savismayaḥ praśrayavānnarendraḥ svayaṃbhūvaṃ śakra ivopatasthe // Bc_10.19	sa-vismayaH praSrayavAn-narendraH svayaMBUvam SakraH iva-upatasTe // Bc_10.19
   taṃ nyāyato nyāyavidāṃ variṣṭhaṃ sametya papraccha ca dhātusāmyam /	tam nyAyataH nyAya-vidAm varizWam sametya papracCa ca DAtu-sAmyam /
   sa cāpyavocatsadṛśena sāmnā nṛpaṃ manaḥsvāsthyamanāmayaṃ ca // Bc_10.20 //	sa ca-api-avocat-sadRSena sAmnA nRpam manaH-svAsTyam-anAmayam ca // Bc_10.20 //
   tataḥ śucau vāraṇakarṇanīle śilātale saṃniṣasāda rājā /	tatas SucO vAraNa-karNa-nIle SilA-tale saMnizasAda rAjA /
   upopaviśyānumataśca tasya bhāvaṃ vijijñāsuridaṃ babhāṣe // Bc_10.21 //	upopaviSya-anumataH-ca tasya BAvam vijijQAsuH-idam baBAze // Bc_10.21 //
   prītiḥ parā me bhavataḥ kulena kramāgatā caiva parīkṣitā ca /	prItiH parA me BavataH kulena krama-AgatA ca-eva parIkzitA ca /
   jātā vivakṣā svavayo yato me tasmādidaṃ snehavaco nibodha // Bc_10.22 //	jAtA vivakzA sva-vayaH yatas me tasmAt-idam sneha-vacaH niboDa // Bc_10.22 //
   ādityapūrva vipulaṃ kulaṃ te navaṃ vayo dīptamidaṃ vapuśca /	Aditya-pUrva vipulam kulam te navam vayaH dIptam-idam vapuH-ca /
   kasmādiyaṃ te matirakrameṇa bhaikṣāka evābhiratā na rājye // Bc_10.23 //	kasmAt-iyam te matiH-akrameNa BEkzAkaH eva-aBiratAH na rAjye // Bc_10.23 //
   gātraṃ hi te lohitacandanārhaṃ kāṣāyasaṃśleṣamanarhametat /	gAtram hi te lohita-candana-arham kAzAya-saMSlezam-anarham-etat /
   hastaḥ prajāpālanayogya eṣa bhoktuṃ na cārhaḥ paradattamannam // Bc_10.24	hastaH prajA-pAlana-yogyaH eza Boktum na ca-arhaH para-dattam-annam // Bc_10.24
   tatsaumya rājyaṃ yadi paitṛkaṃ tvaṃ snehātpiturnecchasi vikrameṇa /	tat-sOmya rAjyam yadi pEtRkam tvam snehAt-pituH-na-icCasi vikrameNa /
   na ca kramaṃ marṣayituṃ matiste bhuṅkṣvārdhamasmādviṣayasya śīghram //	na ca kramam marzayitum matiH-te BuFkzva-arDam-asmAt-vizayasya SIGram //
   Bc_10.25 //	Bc_10.25 //
   evaṃ hi na syātsvajanāvamardaḥ kālakrameṇāpi śamaśrayā śrīḥ /	evam hi na syAt-sva-jana-avamardaH kAla-krameNa-api Sama-SrayA SrIH /
   tasmātkuruṣva praṇayaṃ mayi tvaṃ sadbhiḥ sahīyā hi satāṃ samṛddhiḥ //	tasmAt-kuruzva praNayam mayi tvam sadBiH sahIyAH hi satAm samRdDiH //
   Bc_10.26 //	Bc_10.26 //
   atha tvidānī kulagarvitatvādasmāsu viśrambhaguṇo na te 'sti /	aTa tu-idAnI kula-garvita-tvAt-asmAsu viSramBa-guNaH na te asti /
   vyūḍhānyanīkāni vigāhya bāṇairmayā sahāyena parān jigīṣa // Bc_10.27 //	vyUXAni-anIkAni vigAhya bANEH-mayA sahAyena parAn jigIza // Bc_10.27 //
   tadbuddhimatrānyatarāṃ vṛṇīṣva dharmārthakāmānvidhivadbhajasva /	tad-budDimatra-anyatarAm vRNIzva Darma-arTa-kAmAn-viDivat-Bajasva /
   vyatyasya rāgādiha hi trivarga pretyeha ca bhraṃśamavāpnuvanti // Bc_10.28	vyatyasya rAgAt-iha hi trivarga pretya-iha ca BraMSam-avApnuvanti // Bc_10.28
   yo hyarthadharmau paripīḍya kāmaḥ syāddharmakāmau paribhūya cārthaḥ /	yaH hi-arTa-DarmO paripIxya kAmaH syAt-Darma-kAmO pariBUya ca-arTaH /
   kāmārthayoścoparameṇa dharmastyājyaḥ sa kṛtsno yadi kāṅkṣito 'rthaḥ //	kAma-arTayoH-ca-uparameNa DarmaH-tyAjyaH sa kRtsnaH yadi kAFkzitaH arTaH //
   Bc_10.29 //	Bc_10.29 //
   tasmāttrivargasya niṣevaṇena tvaṃ rūpametatsaphalaṃ kuruṣva /	tasmAt-trivargasya nizevaNena tvam rUpam-etat-saPalam kuruzva /
   dharmārthakāmādhigamaṃ hyanūnaṃ nṛṇāmanūnaṃ puruṣārthamāhuḥ // Bc_10.30 //	Darma-arTa-kAma-aDigamam hi-anUnam nRNAm-anUnam puruza-arTam-AhuH // Bc_10.30 //
   tanniṣphalau nārhasi kartumetau pīnau bhujau cāpavikarṣaṇārhau /	tad-nizPalO na-arhasi kartum-etO pInO BujO cApa-vikarzaNa-arhO /
   māndhātṛvajjetumimau hi yogyau lokānapi trīniha kiṃ punargām // Bc_10.31	mAnDAtR-vat-jetum-imO hi yogyO lokAn-api trIn-iha kim punar-gAm // Bc_10.31
   snehena khalvetadahaṃ bravīmi naiśvaryarāgeṇa na vismayena /	snehena Kalu-etat-aham bravImi na-ESvarya-rAgeNa na vismayena /
   imaṃ hi dṛṣṭvā tava bhikṣuveṣaṃ jātānukampo 'smyapi cāgatāśruḥ // Bc_10.32	imam hi dRzwvA tava Bikzu-vezam jAta-anukampaH asmi-api ca-Agata-aSruH // Bc_10.32
   yāvatsvavaṃśapratirūpa rūpaṃ na te jarābhyetyabhibhūya bhūyaḥ /	yAvat-sva-vaMSa-pratirUpa rUpam na te jarA-aByeti-aBiBUya BUyas /
   tadbhuṅkṣva bhikṣāśramakāma kāmān kāle 'si kartā priyadharma dharmam //	tat-BuFkzva BikzA-Srama-kAma kAmAn kAle asi kartA priya-Darma Darmam //
   Bc_10.33 //	Bc_10.33 //
   śaknoti jīrṇaḥ khalu dharmamāptuṃ kāmopabhogeṣvagatirjarāyāḥ /	Saknoti jIrNaH Kalu Darmam-Aptum kAma-upaBogezu-agatiH-jarAyAH /
   ataśca yūnaḥ kathayanti kāmānmadhyasya vittaṃ sthavirasya dharmam //	atas-ca yUnaH kaTayanti kAmAn-maDyasya vittam sTavirasya Darmam //
   Bc_10.34 //	Bc_10.34 //
   dharmasya cārthasya ca jīvaloke pratyarthibhutāni hi yauvanāni /	Darmasya ca-arTasya ca jIva-loke pratyarTi-ButAni hi yOvanAni /
   saṃrakṣyamāṇānyapi durgrahāṇi kāmā yatastena pathā haranti // Bc_10.35 //	saMrakzyamANAni-api durgrahANi kAmAH yatas-tena paTA haranti // Bc_10.35 //
   vayāṃsi jīrṇāni vimarśavanti dhīrāṇyavasthānaparāyaṇāni /	vayAMsi jIrNAni vimarSavanti DIrANi-avasTAna-parAyaNAni /
   alpena yatnena śamātmakāni bhavantyagatyaiva ca lajjayā ca // Bc_10.36 //	alpena yatnena Sama-AtmakAni Bavanti-agatyA-eva ca lajjayA ca // Bc_10.36 //
   ataśca lolaṃ viṣayapradhānaṃ pramattamakṣāntamadīrghadarśi /	atas-ca lolam vizaya-praDAnam pramattam-akza-antam-adIrGa-darSi /
   bahucchalaṃ yauvanamabhyatītya nistīrya kāntāramivāśvasanti // Bc_10.37 //	bahu=-Calam yOvanam-aByatItya nistIrya kAntAram-iva-ASvasanti // Bc_10.37 //
   tasmādadhīraṃ capalapramādi navaṃ vayastāvadidaṃ vyapaitu /	tasmAt-aDIram capala-pramAdi navam vayaH-tAvat-idam vyapEtu /
   kāmasya pūrva hi vayaḥ śaravyaṃ na śakyate rakṣitumindriyebhyaḥ //	kAmasya pUrva hi vayaH Saravyam na Sakyate rakzitum-indriyeByaH //
   Bc_10.38 //	Bc_10.38 //
   atho cikīrṣā tava dharma eva yajasva yajñaṃ kuladharma eṣaḥ /	aTo cikIrzA tava DarmaH eva yajasva yajQam kula-DarmaH ezaH /
   yajñairadhiṣṭhāya hi nāgapṛṣṭhaṃ yayau marutvānapi nākapṛṣṭham // Bc_10.39	yajQEH-aDizWAya hi nAga-pRzWam yayO marutvAn-api nAka-pRzWam // Bc_10.39
   suvarṇakeyūravidaṣṭabāhavo maṇipradīpojjvalacitramaulayaḥ /	suvarNa-keyUra-vidazwa-bAhavaH maNi-pradIpa-ujjvala-citra-mOlayaH /
   nṛparṣayastāṃ hi gatiṃ gatā makhaiḥ śrameṇa yāmeva maharṣayo yayuḥ //	nRpa-RzayaH-tAm hi gatim gatAH maKEH SrameNa yAm-eva mahA-RzayaH yayuH //
   Bc_10.40 //	Bc_10.40 //
   ityevaṃ magadhapatirvaco babhāṣe yaḥ samyagvalābhidiva bruvan babhāse /	iti-evam magaDa-patiH-vacaH baBAze yaH samyak-valABid-iva bruvan baBAse /
   tacchrutvā na sa vicacāla rājasūnuḥ kailāso giririva naikacitrasānuḥ //	tat-SrutvA na sa vicacAla rAja-sUnuH kElAsaH giriH-iva na-eka-citra-sAnuH //
   Bc_10.41 //	Bc_10.41 //
   iti buddhacarite mahākāvye 'śvaghoṣakṛte śreṇyābhigamano nāma daśamaḥ	iti budDacarite mahAkAvye aSva-Goza-kRte SreNyA-aBigamanaH nAma daSamaH
   sargaḥ // 10 //	sargaH // 10 //
   CANTO XI	CANTO XI
   athaivamukto magadhādhipena suhṛnmukhena pratikūlamartham /	aTa-evam-uktaH magaDa-aDipena suhRd-muKena pratikUlam-arTam /
   svastho 'vikāraḥ kulaśaucaśuddhaḥ śauddhodanirvākyamidaṃ jagāda // Bc_11.1	svasTaH avikAraH kula-SOca-SudDaH SOdDodaniH-vAkyam-idam jagAda // Bc_11.1
   nāścaryametadbhavato vidhānaṃ jātasya haryaṅkakule viśāle /	na-AScaryam-etat-BavataH viDAnam jAtasya hari-aFka-kule viSAle /
   yanmitrapakṣe tava mitrakāma syādvṛttireṣā pariśuddhavṛtteḥ // Bc_11.2 //	yat-mitra-pakze tava mitra-kAma syAt-vRttiH-ezA pariSudDa-vRtteH // Bc_11.2 //
   asatsu maitrī svakulānuvṛttā na tiṣṭhati śrīriva viklaveṣu /	asatsu mEtrI sva-kula-anuvRttAH na tizWati SrIH-iva viklavezu /
   pūrvaiḥ kṛtāṃ prītiparaṃparābhistāmeva santastu vivardhayanti // Bc_11.3	pUrvEH kRtAm prIti-paraMparABiH-tAm-eva santaH-tu vivarDayanti // Bc_11.3
   ye cārthakṛccheṣu bhavanti loke samānakāryāḥ suhṛdāṃ manuṣyāḥ /	ye ca-arTa-kRcCezu Bavanti loke samAna-kAryAH suhRdAm manuzyAH /
   mitrāṇiḥ tānīti paraimi buddhyā svasthasya vṛddhiṣviha ko hi na syāt //	mitrANiH tAni-iti parEmi budDyA svasTasya vRdDizu-iha kaH hi na syAt //
   Bc_11.4 //	Bc_11.4 //
   evaṃ ca ye dravyamavāpya loke mitreṣu dharme ca niyojayanti /	evam ca ye dravyam-avApya loke mitrezu Darme ca niyojayanti /
   avāptasārāṇi dhanāni teṣāṃ bhraṣṭāni nānte janayanti tāpam // Bc_11.5 //	avApta-sArANi DanAni tezAm BrazwAni na-ante janayanti tApam // Bc_11.5 //
   suhṛttayā cāryatayā ca rājan khalveṣa yo māṃ prati niścayaste /	suhRd-tayA ca-Arya-tayA ca rAjan Kalu-eza yaH mAm prati niScayaH-te /
   atrānuneṣyāmi suhṛttayaiva brūyāmahaṃ nottaramanyadatra // Bc_11.6 //	atra-anunezyAmi suhRd-tayA-eva brUyAm-aham na-uttaram-anyat-atra // Bc_11.6 //
   ahaṃ jarāmṛtyubhayaṃ viditvā mumukṣayā dharmamimaṃ prapannaḥ /	aham jarA-mRtyu-Bayam viditvA mumukzayA Darmam-imam prapannaH /
   bandhūn priyānaśrumukhānvihāya prāgeva kāmānuśubhasya hetūn // Bc_11.7 //	banDUn priyAn-aSru-muKAn-vihAya prAk-eva kAma-anuSuBasya hetUn // Bc_11.7 //
   nāśīviṣebhyo hi tathā bibhemi naivāśanibhyo gaganāccyutebhyaḥ /	na-ASIvizeByaH hi taTA biBemi na-eva-aSaniByaH gaganAt-cyuteByaH /
   na pāvakebhyo 'nilasaṃhitebhyo yathā bhayaṃ me viṣayebhya eva // Bc_11.8	na pAvakeByaH anila-saMhiteByaH yaTA Bayam me vizayeByaH eva // Bc_11.8
   kāmā hyanityāḥ kuśalārthacaurā riktāśca māyāsadṛśāśca loke /	kAmAH hi-anityAH kuSala-arTa-cOrAH riktAH-ca mAyA-sadRSAH-ca loke /
   āśāsyamānā api mohayanti cittaṃ nṛṇāṃ kiṃ punarātmasaṃsthāḥ // Bc_11.9 //	ASAsyamAnAH api mohayanti cittam nRNAm kim punar-Atma-saMsTAH // Bc_11.9 //
   kāmābhibhūtā hi na yānti śarma tripiṣṭape kiṃ bata martyaloke /	kAma-aBiBUtAH hi na yAnti Sarma tripizwape kim bata martya-loke /
   kāmaiḥ satṛṣṇasya hi nāsti tṛptiryathendhanairvātasakhasya vanheḥ //	kAmEH sa-tRzNasya hi na-asti tRptiH-yaTA-inDanEH-vAta-saKasya vanheH //
   Bc_11.10 //	Bc_11.10 //
   jagatyanartho na samo 'sti kāmairmohācca teṣveva janaḥ prasaktaḥ /	jagati-anarTaH na samaH asti kAmEH-mohAt-ca tezu-eva janaH prasaktaH /
   tattvaṃ viditvaivamanarthabhīruḥ prājñaḥ svayaṃ ko 'bhilaṣedanartham //	tattvam viditvA-evam-anarTa-BIruH prAjQaH svayam kaH aBilazet-anarTam //
   Bc_11.11 //	Bc_11.11 //
   samudravaktrāmapi gāmavāpya pāraṃ jigīṣanti mahārṇavasya /	samudra-vaktrAm-api gAm-avApya pAram jigIzanti mahA-arNavasya /
   lokasya kāmairna vitṛptirasti patidbhirambhobhirivārṇavasya // Bc_11.12 //	lokasya kAmEH-na vitRptiH-asti patidBiH-amBoBiH-iva-arNavasya // Bc_11.12 //
   devena vṛṣṭe 'pi hiraṇyavarṣe dvīpānsamagrāṃścaturo 'pi jitvā /	devena vRzwe api hiraNya-varze dvIpAn-samagrAn=-caturaH api jitvA /
   śakrasya cārdhāsanamapyavāpya māndhāturāsīdviṣayeṣvatṛptiḥ // Bc_11.13 //	Sakrasya ca-arDAsanam-api-avApya mAnDAtuH-AsIt-vizayezu-atRptiH // Bc_11.13 //
   bhuktvāpi rājyaṃ divi devatānāṃ śatakratau vṛtrabhayātpranaṣṭe /	BuktvA-api rAjyam divi devatAnAm SatakratO vRtra-BayAt-pranazwe /
   darpānmaharṣīnapi vāhayitvā kāmeṣvatṛpto nahuṣaḥ papāta // Bc_11.14 //	darpAt-mahA-RzIn-api vAhayitvA kAmezu-atRptaH nahuzaH papAta // Bc_11.14 //
   aiḍaśca rājā tridivaṃ vigāhya nītvāpi devī vaśamurvaśī tām /	ExaH-ca rAjA tridivam vigAhya nItvA-api devI vaSam-urvaSI tAm /
   lobhādṛṣibhyaḥ kanakaṃ jihīrṣurjagāma nāśaṃ viṣayeṣvatṛptaḥ // Bc_11.15 //	loBAt-RziByaH kanakam jihIrzuH-jagAma nASam vizayezu-atRptaH // Bc_11.15 //
   balermahendraṃ nahuṣaṃ mahendrādindraṃ punarye nahuṣādupeyuḥ /	baleH-mahendram nahuzam mahA-indrAt-indram punar-ye nahuzAt-upeyuH /
   svarge kṣitau vā viṣayeṣu teṣu ko viśvasedbhāgyakulākuleṣu // Bc_11.16 //	svarge kzitO vA vizayezu tezu kaH viSvaset-BAgya-kula-Akulezu // Bc_11.16 //
   cīrāmbarā mūlaphalāmbubhakṣā jaṭā vahanto 'pi bhujaṅgadīrghāḥ /	cIra-ambarAH mUla-Pala-ambu-BakzAH jawAH vahantaH api BujaFga-dIrGAH /
   yairnānyakāryā munayo 'pi bhagnāḥ kaḥ kāmasaṃjñānmṛgayeta śatrūn //	yEH-na-anya-kAryAH munayaH api BagnAH kaH kAma-saMjQAn-mRgayeta SatrUn //
   Bc_11.17 //	Bc_11.17 //
   ugrāyudhaścogradhṛtāyudho 'pi yeṣāṃ kṛte mṛtyumavāpa bhīṣmāt /	ugrAyuDaH-ca-ugra-DRta-AyuDaH api yezAm kRte mRtyum-avApa BIzmAt /
   cintāpi teṣāmaśivā vadhāya sadvṛttināṃ kiṃ punaravratānām // Bc_11.18 //	cintA-api tezAm-aSivA vaDAya sat-vRttinAm kim punar-avratAnAm // Bc_11.18 //
   āsvādamalpaṃ viṣayeṣu matvā saṃyojanotkarṣamatṛptimeva /	AsvAdam-alpam vizayezu matvA saMyojana-utkarzam-atRptim-eva /
   sadbhyaśca garhā niyataṃ ca pāpaṃ kaḥ kāmasaṃjñaṃ viṣamādadīta // Bc_11.19	sadByaH-ca garhA niyatam ca pApam kaH kAma-saMjQam vizamAdadIta // Bc_11.19
   kṛṣyādibhiḥ karmabhirarditānāṃ kāmātmakānāṃ ca niśamya duḥkham /	kRzi-AdiBiH karmaBiH-arditAnAm kAma-AtmakAnAm ca niSamya duHKam /
   svāsthyaṃ ca kāmeṣvakutūhalānāṃ kāmānvihātuṃ kṣamamātmavadbhiḥ // Bc_11.20	svAsTyam ca kAmezu-akutUhalAnAm kAmAn-vihAtum kzamam-AtmavadBiH // Bc_11.20
   jñeyā vipatkāmini kāmasaṃpatsiddheṣu kāmeṣu madaṃ hyupaiti /	jQeyA vipad-kAmini kAma-saMpad-sidDezu kAmezu madam hi-upEti /
   madādakārya kurute na kārya yena kṣato durgatimabhyupaiti // Bc_11.21 //	madAt-akArya kurute na kArya yena kzataH durgatim-aByupEti // Bc_11.21 //
   yatnena labdhvāḥ parirakṣitāśca ye vipralabhya pratiyānti bhūyaḥ /	yatnena labDvAH parirakzitAH-ca ye vipralaBya pratiyAnti BUyas /
   teṣvātmavānyācitakopameṣu kāmeṣu vidvāniha ko rameta // Bc_11.22 //	tezu-AtmavAn-yAcitaka-upamezu kAmezu vidvAn-iha kaH rameta // Bc_11.22 //
   anviṣya cādāya ca jātatarṣā yānatyajantaḥ pariyānti duḥkham /	anvizya ca-AdAya ca jAta-tarzAH yAn-atyajantaH pariyAnti duHKam /
   loke tṛṇolkāsadṛśeṣu teṣu kāmeṣu kasyātmavato ratiḥ syāt // Bc_11.23 //	loke tRNa-ulkA-sadRSezu tezu kAmezu kasya-AtmavataH ratiH syAt // Bc_11.23 //
   anātmavanto hṛdi yairvidaṣṭā vināśamarchanti na yānti śarma /	anAtmavantaH hRdi yEH-vidazwAH vinASam-arCanti na yAnti Sarma /
   kuddhograsarpapratimeṣu teṣu kāmeṣu kasyātmavato ratiḥ syāt // Bc_11.24 //	kudDa-ugra-sarpa-pratimezu tezu kAmezu kasya-AtmavataH ratiH syAt // Bc_11.24 //
   asthi kṣudhārtā iva sārameyā bhuktvāpi yānnaiva bhavanti tṛptāḥ /	asTi kzuDA-ArtAH iva sArameyAH BuktvA-api yAn-na-eva Bavanti tRptAH /
   jīrṇasthikaṅkālasameṣu teṣu kāmeṣu kasyātmavato ratiḥ syāt // Bc_11.25 //	jIrNa-sTi-kaFkAla-samezu tezu kAmezu kasya-AtmavataH ratiH syAt // Bc_11.25 //
   ye rājacaurodakapāvakebhyaḥ sādhāraṇatvājjanayanti duḥkham /	ye rAja-cOra-udaka-pAvakeByaH sADAraNa-tvAt-janayanti duHKam /
   teṣu praviddhāmiṣasanibheṣu kāmeṣu kasyātmavato ratiḥ syāt // Bc_11.26 //	tezu pravidDa-Amiza-sa-niBezu kAmezu kasya-AtmavataH ratiH syAt // Bc_11.26 //
   yatra sthitānāmabhito vipattiḥ śatroḥ sakāśādapi bāndhavebhyaḥ /	yatra sTitAnAm-aBitas vipattiH SatroH sakASAt-api bAnDaveByaH /
   hiṃsreṣu teṣvāyatanopameṣu kāmeṣu kasyātmavato ratiḥ syāt // Bc_11.27 //	hiMsrezu tezu-Ayatana-upamezu kAmezu kasya-AtmavataH ratiH syAt // Bc_11.27 //
   girau vane cāpsu ca sāgare ca yān bhraṃśamarchanti vilaṅghamānāḥ /	girO vane ca-apsu ca sAgare ca yAn BraMSam-arCanti vilaFGamAnAH /
   teṣu drumaprāgraphalopameṣu kāmeṣu kasyātmavato ratiḥ syāt // Bc_11.28 //	tezu druma-prAgra-Pala-upamezu kAmezu kasya-AtmavataH ratiH syAt // Bc_11.28 //
   tīvraiḥ prayatnairvividhairavāptāḥ kṣaṇena ye nāśamiha prayānti /	tIvrEH prayatnEH-viviDEH-avAptAH kzaNena ye nASam-iha prayAnti /
   svapnopabhogapratimeṣu teṣu kāmeṣu kasyātmavato ratiḥ syāt // Bc_11.29 //	svapna-upaBoga-pratimezu tezu kAmezu kasya-AtmavataH ratiH syAt // Bc_11.29 //
   yānarjayitvāpi na yānti śarma vivardhayitvā paripālayitvā /	yAn-arjayitvA-api na yAnti Sarma vivarDayitvA paripAlayitvA /
   aṅgārakarṣūpratimeṣu teṣu kāmeṣu kasyātmavato ratiḥ syāt // Bc_11.30 //	aFgAra-karzU-pratimezu tezu kAmezu kasya-AtmavataH ratiH syAt // Bc_11.30 //
   vināśamīyuḥ kuravo yadartha vṛṣṇyandhakā mekhaladaṇḍakāśca /	vinASam-IyuH kuravaH yad-arTa vRzNi-anDakAH meKala-daNxakAH-ca /
   sūnāsikāṣṭhapratimeṣu teṣu kāmeṣu kasyātmavato ratiḥ syāt // Bc_11.31 //	sUnA-asi-kAzWa-pratimezu tezu kAmezu kasya-AtmavataH ratiH syAt // Bc_11.31 //
   sundopasundāvasurau yadarthamanyonyavairaprasṛtau vinaṣṭau /	sunda-upasundO=-asurO yad-arTam-anyonya-vEra-prasRtO vinazwO /
   sauhārdīvaśleṣakareṣu teṣu kāmeṣu kasyātmavato ratiḥ syāt // Bc_11.32 //	sOhArdIva-Sleza-karezu tezu kAmezu kasya-AtmavataH ratiH syAt // Bc_11.32 //
   yeṣāṃ kṛte vāriṇi pāvake ca / kravyātsu cātmānamihotsṛjanti /	yezAm kRte vAriNi pAvake ca / kravyAtsu ca-AtmAnam-iha-utsRjanti /
   sapatnabhūteṣvaśiveṣu teṣu kāmeṣu kasyātmavato ratiḥ syāt // Bc_11.33 //	sapatna-BUtezu-aSivezu tezu kAmezu kasya-AtmavataH ratiH syAt // Bc_11.33 //
   kāmārthamajñaḥ kṛpaṇaṃ karoti prāpnoti duḥkhaṃ vadhabandhanādi /	kAma-arTam-ajQaH kRpaNam karoti prApnoti duHKam vaDa-banDana-Adi /
   kāmārthamāśākṛpaṇastapasvī mṛtyuṃ śramaṃ cārchati jīvalokaḥ // Bc_11.34 //	kAma-arTam-ASA-kRpaNaH-tapasvI mRtyum Sramam ca-arCati jIva-lokaH // Bc_11.34 //
   gītairhiyante hi mṛgā vadhāya rūpārthamagnau śalabhāḥ patanti /	gItEH-hiyante hi mRgAH vaDAya rUpa-arTam-agnO SalaBAH patanti /
   matsyo giratyāyasamāmiṣārthī tasmādanartha viṣayāḥ phalanti // Bc_11.35 //	matsyaH girati-Ayasam-Amiza-arTI tasmAt-anarTa vizayAH Palanti // Bc_11.35 //
   kāmāstu bhogā iti yanmatiḥ syādbhogā na kecitparigaṇyamānāḥ	kAmAH-tu BogAH iti yat-matiH syAt-BogAH na kecid-parigaNyamAnAH
   vastrādayo dravyaguṇā hi loke duḥkhapratīkāra iti pradhāryāḥ // Bc_11.36	vastra-AdayaH dravya-guNAH hi loke duHKa-pratIkAraH iti praDAryAH // Bc_11.36
   iṣṭaṃ hi tarṣapraśamāya toyaṃ kṣunnāśahetoraśanaṃ tathaiva /	izwam hi tarza-praSamAya toyam kzuD-nASa-hetoH-aSanam taTA-eva /
   vātātapāmbvāvaraṇāya veśma kaupīnaśītāvaraṇāya vāsaḥ // Bc_11.37 //	vAta-Atapa-ambu-AvaraNAya veSma kOpIna-SIta-AvaraNAya vAsaH // Bc_11.37 //
   nidrāvighātāya tathaiva śayyā yānaṃ tathādhvaśramanāśanāya /	nidrA-viGAtAya taTA-eva SayyA yAnam taTA-aDva-Srama-nASanAya /
   tathāsanaṃ sthānavinodanāya snānaṃ mṛjarogyabalāśrayāya // Bc_11.38 //	taTA-Asanam sTAna-vinodanAya snAnam mRjarogya-bala-ASrayAya // Bc_11.38 //
   duḥkhapratīkāranimittabhūtāstasmātprajānāṃ viṣayā na bhogāḥ /	duHKa-pratIkAra-nimitta-BUtAH-tasmAt-prajAnAm vizayAH na BogAH /
   aśnāmi bhogāniti ko 'bhyupeyātprājñaḥ pratīkāravidhau pravṛttaḥ //	aSnAmi BogAn-iti kaH aByupeyAt-prAjQaH pratIkAra-viDO pravRttaH //
   Bc_11.39 //	Bc_11.39 //
   yaḥ pittadāhena vidahyamānaḥ śītakriyāṃ bhoga iti vyavasyet /	yaH pitta-dAhena vidahyamAnaH SIta-kriyAm BogaH iti vyavasyet /
   duḥkhapratīkāravidhau pravṛttaḥ kāmeṣu kuryātsa hi bhogasaṃjñām //	duHKa-pratIkAra-viDO pravRttaH kAmezu kuryAt-sa hi Boga-saMjQAm //
   Bc_11.40 //	Bc_11.40 //
   kāmeṣvanaikāntikatā ca yasmādato 'pi me teṣu na bhogasaṃjñā /	kAmezu-anEkAntika-tA ca yasmAt-atas api me tezu na Boga-saMjQA /
   ya eva bhāvā hi sukhaṃ diśanti ta eva duḥkhaṃ punarāvahanti // Bc_11.41 //	yaH eva BAvAH hi suKam diSanti te eva duHKam punar-Avahanti // Bc_11.41 //
   gurūṇi vāsāṃsyagurūṇi caiva sukhāya śīte hyusukhāya dharme /	gurUNi vAsAMsi-agurUNi ca-eva suKAya SIte hi-usuKAya Darme /
   candrāṃśavaścandanameva coṣṇe sukhāya duḥkhāya bhavanti śīte // Bc_11.42	candra-aMSavaH-candanam-eva ca-uzNe suKAya duHKAya Bavanti SIte // Bc_11.42
   dvandvāni sarvasya yataḥ prasaktānyalābhalābhaprabhṛtīni loke /	dvandvAni sarvasya yatas prasaktAni-alABa-lABa-praBRtIni loke /
   ato 'pi naikāntasukho 'sti kaścinnaikāntaduḥkha puruṣaḥ pṛthivyām //	atas api na-ekAnta-suKaH asti kaScid-na-ekAnta-duHKa puruzaH pRTivyAm //
   Bc_11.43 //	Bc_11.43 //
   dṛṣṭvā vimiśrāṃ sukhaduḥkhatāṃ me rājyaṃ ca dāsyaṃ ca mataṃ samānam /	dRzwvA vimiSrAm suKa-duHKa-tAm me rAjyam ca dAsyam ca matam samAnam /
   nityaṃ hasatyeva hi naiva rājā na cāpi saṃtapyata eva dāsaḥ // Bc_11.44 //	nityam hasati-eva hi na-eva rAjA na ca-api saMtapyate eva dAsaH // Bc_11.44 //
   ājñā nṛpatve 'bhyadhiketi yatsyānmahānti duḥkhānyata eva rājñaḥ /	AjQA nRpa-tve aByaDikA-iti yat-syAt-mahAnti duHKAni-atas eva rAjQaH /
   āsaṅgakāṣṭhapratimo hi rājā lokasya hetoḥ parikhedameti // Bc_11.45 //	AsaFga-kAzWa-pratimaH hi rAjA lokasya hetoH pariKedam-eti // Bc_11.45 //
   rājye nṛpastyāgini bavhamitre viśvāsamāgacchati cedvipannaḥ /	rAjye nRpaH-tyAgini bavha-mitre viSvAsam-AgacCati ced-vipannaH /
   athāpi viśrambhamupaiti neha kiṃ nāma saukhyaṃ cakitasya rājñaḥ //	aTa-api viSramBam-upEti na-iha kim nAma sOKyam cakitasya rAjQaH //
   Bc_11.46 //	Bc_11.46 //
   yadā ca jitvāpi mahīṃ samagrāṃ vāsāya dṛṣṭaṃ puramekameva /	yadA ca jitvA-api mahIm samagrAm vAsAya dRzwam puram-ekam-eva /
   tatrāpi caikaṃ bhavanaṃ niṣevyaṃ śramaḥ parārthe nanu rājabhāvaḥ //	tatra-api ca-ekam Bavanam nizevyam SramaH para-arTe nanu rAja-BAvaH //
   Bc_11.47 //	Bc_11.47 //
   rājño 'pi vāsoyugamekameva kṣutsaṃnirodhāya tathānnamātrā /	rAjQaH api vAsaH-yugam-ekam-eva kzuD-saMniroDAya taTA-anna-mAtrA /
   śayyā tathaikāsanamekameva śeṣā viśeṣā nṛpatermadāya // Bc_11.48 //	SayyA taTA-eka-Asanam-ekam-eva SezAH viSezAH nRpateH-madAya // Bc_11.48 //
   tuṣṭyarthametacca phalaṃ yadīṣṭamṛte 'pi rājyānmama tuṣṭirasti /	tuzwi-arTam-etat-ca Palam yadi-izwam-Rte api rAjyAt-mama tuzwiH-asti /
   tuṣṭau ca satyāṃ puruṣasya loke sarve viśeṣā nanu nirviśeṣāḥ // Bc_11.49	tuzwO ca satyAm puruzasya loke sarve viSezAH nanu nirviSezAH // Bc_11.49
   tannāsmi kāmān prati saṃpratāryaḥ kṣemaṃ śivaṃ mārgamanuprapannaḥ /	tat-na-asmi kAmAn prati saMpratAryaH kzemam Sivam mArgam-anuprapannaH /
   smṛtvā suhṛttvaṃ tu punaḥ punarmā brūhi pratijñāṃ khalu pālayeti //	smRtvA suhRd-tvam tu punar punar-mA brUhi pratijQAm Kalu pAlaya-iti //
   Bc_11.50 //	Bc_11.50 //
   na hyasmyamarṣeṇa vanaṃ praviṣṭo na śatrubāṇairavadhūtamauliḥ /	na hi-asmi-amarzeNa vanam pravizwaH na Satru-bANEH-avaDUta-mOliH /
   kṛtaspṛho nāpi phalādhikebhyo gṛhṇāmi naitadvacanaṃ yataste // Bc_11.51 //	kRta-spRhaH na-api Pala-aDikeByaH gRhNAmi na-etat-vacanam yatas-te // Bc_11.51 //
   yo dandaśūkaṃ kupitaṃ bhujaṅgaṃ muktvā vyavasyeddhi punargrahītum /	yaH dandaSUkam kupitam BujaFgam muktvA vyavasyet-hi punar-grahItum /
   dāhātmikāṃ vā jvalitāṃ tṛṇolkāṃ saṃtyajya kāmānsa punarbhajeta // Bc_11.52	dAha-AtmikAm vA jvalitAm tRNa-ulkAm saMtyajya kAmAn-sa punar-Bajeta // Bc_11.52
   andhāya yaśca spṛhayedanandho baddhāya mukto vidhanāya cāḍhyaḥ /	anDAya yaH-ca spRhayet-ananDaH badDAya muktaH viDanAya ca-AXyaH /
   unmattacittāya ca kalyacittaḥ spṛhāṃ sa kuryādviṣayātmakāya // Bc_11.53 //	unmatta-cittAya ca kalya-cittaH spRhAm sa kuryAt-vizaya-AtmakAya // Bc_11.53 //
   bhaikṣopabhogīti ca nānukampyaḥ kṛtī jarāmṛtyubhayaṃ titīrṣuḥ /	BEkza-upaBogI-iti ca na-anukampyaH kRtI jarA-mRtyu-Bayam titIrzuH /
   ihottamaṃ śāntisukhaṃ ca yasya paratra duḥkhāni ca saṃvṛtāni // Bc_11.54	iha-uttamam SAnti-suKam ca yasya paratra duHKAni ca saMvRtAni // Bc_11.54
   lakṣmyāṃ mahatyāmapi vartamānastṛṣṇābhibhūtastvanukampitavyaḥ /	lakzmyAm mahatyAm-api vartamAnaH-tRzNA-aBiBUtaH-tu-anukampitavyaH /
   prāpnoti yaḥ śāntisukhaṃ na ceha paratra duḥkhai pratigṛhyate ca //	prApnoti yaH SAnti-suKam na ca-iha paratra duHKEH pratigRhyate ca //
   Bc_11.55 //	Bc_11.55 //
   evaṃ tu vaktuṃ bhavato 'nurūpaṃ sattvasya vṛttasya kulasya caiva /	evam tu vaktum BavataH anurUpam sattvasya vRttasya kulasya ca-eva /
   mamāpi voḍhuṃ sadṛśaṃ pratijñāṃ sattvasya vṛttasya kulasya caiva //	mama-api voXum sadRSam pratijQAm sattvasya vRttasya kulasya ca-eva //
   Bc_11.56 //	Bc_11.56 //
   ahaṃ hi saṃsāraśareṇa viddho viniḥsṛtaḥ śāntimavāptukāmaḥ /	aham hi saMsAra-SareNa vidDaH viniHsRtaH SAntim-avAptu-kAmaH /
   neccheyamāptuṃ tridive 'pi rājyaṃ nirāmayaṃ kiṃ bata mānuṣeṣu // Bc_11.57	na-icCeyam-Aptum tridive api rAjyam nirAmayam kim bata mAnuzezu // Bc_11.57
   trivargasevāṃ nṛpa yattu kṛtsnataḥ paro manuṣyārtha iti tvamāttha mām /	trivarga-sevAm nRpa yat-tu kRtsnataH paraH manuzya-arTaH iti tvam-AtTa mAm /
   anartha ityeva mamātra darśanaṃ kṣayī trivargo hi na cāpi tarpakaḥ //	anarTaH iti-eva mama-atra darSanam kzayI trivargaH hi na ca-api tarpakaH //
   Bc_11.58 //	Bc_11.58 //
   pade tu yasminna jarā na bhīrna rūṅ na janma naivoparamo na cādhayaḥ /	pade tu yasmin-na jarA na BIH-na rUj na janma na-eva-uparamaH na ca-ADayaH /
   tameva manye puruṣārthamuttamaṃ na vidyate yatra punaḥ punaḥ kriyā //	tam-eva manye puruza-arTam-uttamam na vidyate yatra punar punar kriyA //
   Bc_11.59 //	Bc_11.59 //
   yadapyavoca paripālyatāṃ jarā nava vayo gacchati vikriyāmiti /	yat-api-avoca paripAlyatAm jarA nava vayaH gacCati vikriyAm-iti /
   aniścayo 'ya capalaṃ hi dṛśyate jarāpyadhīrā dhṛtimacca yauvanam //	aniScayaH ayaH capalam hi dRSyate jarA-api-aDIrAH DRtimat-ca yOvanam //
   Bc_11.60 //	Bc_11.60 //
   svakarmadakṣaśca yadāntako jagad vayasu sarveṣvavaśa vikarṣati /	sva-karma-dakzaH-ca yadA-antakaH jagat vayasu sarvezu-avaSa vikarzati /
   vināśakāle kathamavyavasthite jarā pratīkṣyā viduṣā śamepsunā // Bc_11.61	vinASa-kAle kaTam-avyavasTite jarA pratIkzyAH viduzA Sama-IpsunA // Bc_11.61
   jarāyudho vyādhivikīrṇasāyako yadāntako vyādha ivāśivaḥ sthitaḥ /	jarA-AyuDaH vyADi-vikIrNa-sAyakaH yadA-antakaH vyADaH iva-aSivaH sTitaH /
   prajāmṛgān bhāgyavanāśritāṃstudan vayaḥprakarṣa prati ko manorathaḥ //	prajA-mRgAn BAgya-van-a-ASritAn=-tudan vayaH-prakarza prati kaH manoraTaH //
   Bc_11.62 //	Bc_11.62 //
   ato yuvā vā sthaviro 'thavā śiśustathā tvarāvāniha kartumarhati /	atas yuvA vA sTaviraH aTavA SiSuH-taTA tvarAvAn-iha kartum-arhati /
   yathā bhaveddharmavataḥ kṛtātmanaḥ pravṛttiriṣṭā vinivṛttireva vā //	yaTA Bavet-DarmavataH kRtAtmanaH pravRttiH-izwA vinivRttiH-eva vA //
   Bc_11.63 //	Bc_11.63 //
   yadāttha cāpīṣṭaphalāṃ kulocitāṃ kuruṣva dharmāya makhakriyāmiti /	yat-A-AtTa ca-api-izwa-PalAm kula-ucitAm kuruzva DarmAya maKa-kriyAm-iti /
   namo makhebhyo na hi kāmaye sukhaṃ parasya duḥkhakriyayā yadiṣyate //	namaH maKeByaH na hi kAmaye suKam parasya duHKa-kriyayA yat-izyate //
   Bc_11.64 //	Bc_11.64 //
   paraṃ hi hantuṃ vivaśaṃ phalepsayā na yuktarūpa karuṇātmanaḥ sataḥ /	param hi hantum vivaSam Pala-IpsayA na yukta-rUpa karuNA-AtmanaH sataH /
   kratoḥ phalaṃ yadyapi śāśvataṃ bhavettathāpi kṛttvā kimu yatkṣayātmakam //	kratoH Palam yadi-api SASvatam Bavet-taTA-api kRttvA kimu yat-kzaya-Atmakam //
   Bc_11.65 //	Bc_11.65 //
   bhavecca dharmo yadi nāparo vidhirvratena śīlena manaḥśamena vā /	Bavet-ca DarmaH yadi na-aparaH viDiH-vratena SIlena manaH-Samena vA /
   tathāpi naivārhati sevituṃ kratuṃ viśasya yasmin paramucyate phalam //	taTA-api na-eva-arhati sevitum kratum viSasya yasmin param-ucyate Palam //
   Bc_11.66 //	Bc_11.66 //
   ihāpi tāvatpuruṣasya tiṣṭhataḥ pravartate yatparahiṃsayā sukham /	iha-api tAvat-puruzasya tizWataH pravartate yat-para-hiMsayA suKam /
   tadapyaniṣṭaṃ saghṛṇasya dhīmato bhavāntare kiṃ bata yanna dṛśyate //	tat-api-anizwam sa-GRNasya DImataH Bava-antare kim bata yat-na dRSyate //
   Bc_11.67 //	Bc_11.67 //
   na ca pratāryo 'smi phalapravṛttaye bhaveṣu rājan ramate na me manaḥ /	na ca pratAryaH asmi Pala-pravRttaye Bavezu rAjan ramate na me manaH /
   latā ivāmbhodharavṛṣṭitāḍitāḥ pravṛttayaḥ sarvagatā hi cañcalāḥ //	latAH iva-amBoDara-vRzwi-tAxitAH pravRttayaH sarva-gatAH hi caQcalAH //
   Bc_11.68 //	Bc_11.68 //
   ihāgataścahamito didṛkṣayā munerarāḍasya vimokṣavādinaḥ /	iha-AgataH-cahamitaH didRkzayA muneH-arAxasya vimokza-vAdinaH /
   prayāmi cādyaiva nṛpāstu te śivaṃ vacaḥ kṣamethā mama tattvaniṣṭhuram //	prayAmi ca-adya-eva nRpAH-tu te Sivam vacaH kzameTAH mama tattva-nizWuram //
   Bc_11.69 //	Bc_11.69 //
   avendravaddivyava śaśvadarkavad guṇairava śreya ihāva gāmava /	avA-indra-vat-divyava SaSvat-arka-vat guNEH-ava SreyaH iha-ava gAmavaH /
   avāyurāryairava satsutānava śriyaśca rājannava dharmamātmanaḥ // Bc_11.70	avAyuH-AryEH-ava sat-sutAn-ava SriyaH-ca rAjan=-ava Darmam-AtmanaH // Bc_11.70
   himāriketūdbhavasaṃbhavāntare yathā dvijo yāti vimokṣayaṃstanum /	himAri-ketu-udBava-saMBava-antare yaTA dvijaH yAti vimokzayan=-tanum /
   himāriśatrukṣayaśatrughātane tathāntare yāhi vimokṣayanmanaḥ // Bc_11.71	hima-ari-Satru-kzaya-Satru-GAtane taTA-antare yAhi vimokzayat-manaH // Bc_11.71
   nṛpo 'bravītsāñjalirāgataspṛho yatheṣṭamāpnotu bhavānavighnataḥ /	nRpaH abravIt-sa-aQjaliH-Agata-spRhaH yaTezwam-Apnotu BavAn-aviGnataH /
   avāpya kāle kṛtakṛtyatāmimāṃ mamāpi kāryo bhavatā tvanugrahaḥ // Bc_11.72	avApya kAle kRtakRtya-tAm-imAm mama-api kAryaH BavatA tu-anugrahaH // Bc_11.72
   sthiraṃ pratijñāya tatheti pārthive tataḥ sa vaiśvaṃtaramāśramaṃ yayau /	sTiram pratijQAya taTA-iti pArTive tatas sa vESvaMtaram-ASramam yayO /
   parivrajantaṃ tamudīkṣya vismito nṛpo 'pi vavrāja puri girivrajam //	parivrajantam tam-udIkzya vismitaH nRpaH api vavrAja puri girivrajam //
   Bc_11.73 //	Bc_11.73 //
   iti buddhacarite mahākāvye kāmavigarhaṇo nāmaikādaśa sargaḥ // 11 //	iti budDacarite mahAkAvye kAmavigarhaNaH nAma-ekAdaSa sargaH // 11 //
   CANTO XII	CANTO XII
   tataḥ śamavihārasya munerikṣvākucandramāḥ /	tatas Sama-vihArasya muneH-ikzvAku-candramAH /
   arāḍasyāśramaṃ bheje vapuṣā pūrayanniva // Bc_12.1 //	arAxasya-ASramam Beje vapuzA pUrayan=-iva // Bc_12.1 //
   sa kālāmasagotreṇa tenālokyaiva dūrataḥ /	sa kAlAma-sa-gotreNa tena-Alokya-eva dUratas /
   uccaiḥ svāgatamityuktaḥ samīpamupajagmivān // Bc_12.2 //	uccEs svAgatam-iti-uktaH samIpam-upajagmivAn // Bc_12.2 //
   tāvubhau nyāyataḥ pṛṣṭvā dhātusāmyaṃ parasparam /	tO=-uBO nyAyataH pRzwvA DAtu-sAmyam parasparam /
   dāravyormedhyayorvṛṣyoḥ śucau deśe niṣedatuḥ // Bc_12.3 //	dAravyoH-meDyayoH-vRzyoH SucO deSe nizedatuH // Bc_12.3 //
   tamāsīnaṃ nṛpasutaṃ so 'bravīnmunisattamaḥ /	tam-AsInam nRpa-sutam saH abravIt-muni-sattamaH /
   bahumānaviśālābhyāṃ darśanābhyāṃ pibanniva // Bc_12.4 //	bahu-mAna-viSAlAByAm darSanAByAm piban=-iva // Bc_12.4 //
   viditaṃ me yathā saumya niṣkrānto bhavanādasi /	viditam me yaTA sOmya nizkrAntaH BavanAt-asi /
   chittvā snehamayaṃ pāśaṃ pāśaṃ dṛpta iva dvipaḥ // Bc_12.5 //	CittvA sneha-mayam pASam pASam dRptaH iva dvipaH // Bc_12.5 //
   sarvathā dhṛtimaccaiva prājñaṃ caiva manastava /	sarvaTA DRtimat-ca-eva prAjQam ca-eva manaH-tava /
   yastvaṃ prāptaḥ śriyaṃ tyaktvā latāṃ viṣaphalāmiva // Bc_12.6 //	yaH-tvam prAptaH Sriyam tyaktvA latAm viza-PalAm-iva // Bc_12.6 //
   nāścarya jīrṇavayaso yajjagmuḥ pārthivā vanam /	na-AScarya jIrNa-vayasaH yat-jagmuH pArTivAH vanam /
   apatyebhyaḥ śriyaṃ dattvā bhuktocchiṣṭāmiva srajam // Bc_12.7 //	apatyeByaH Sriyam dattvA Bukta-ucCizwAm-iva srajam // Bc_12.7 //
   idaṃ me matamāścaryaṃ nave vayasi yadbhavān /	idam me matam-AScaryam nave vayasi yat-BavAn /
   abhuktvaiva śriyaṃ prāptaḥ sthito viṣayagocare // Bc_12.8 //	aBuktvA-eva Sriyam prAptaH sTitaH vizaya-gocare // Bc_12.8 //
   tadvijñātumimaṃ dharma paramaṃ bhājanaṃ bhavān /	tat-vijQAtum-imam Darma paramam BAjanam BavAn /
   jñānaplamavadhiṣṭhāya śīghraṃ duḥkhārṇavaṃ tara // Bc_12.9 //	jQAna-plam-avaDizWAya SIGram duHKa-arNavam taraH // Bc_12.9 //
   śiṣye yadyapi vijñāte śāstraṃ kālena varṇyate /	Sizye yadi-api vijQAte SAstram kAlena varNyate /
   gāmbhīryādvyavasāyācca na parīkṣyo bhavānmama // Bc_12.10 //	gAmBIryAt-vyavasAyAt-ca na parIkzyaH BavAn-mama // Bc_12.10 //
   iti vākyamarāḍasya vijñāya sa nararṣabhaḥ /	iti vAkyam-arAxasya vijQAya sa nara-RzaBaH /
   babhūva paramaprītaḥ provācottarameva ca // Bc_12.11 //	baBUva parama-prItaH provAca-uttaram-eva ca // Bc_12.11 //
   viraktasyāpi yadidaṃ saumukhyaṃ bhavataḥ param /	viraktasya-api yat-idam sOmuKyam BavataH param /
   akṛtārtho 'pyanenāsmi kṛtārtha iva saṃprati // Bc_12.12 //	akRtArTaH api-anena-asmi kRtArTaH iva saMprati // Bc_12.12 //
   didṛkṣuriva hi jyotiryiyāsuriva daiśikam /	didRkzuH-iva hi jyotiH-yiyAsuH-iva dESikam /
   tvaddarśanamahaṃ manye titīrṣuriva ca plavam // Bc_12.13 //	tvad-darSanam-aham manye titIrzuH-iva ca plavam // Bc_12.13 //
   tasmādarhasi tadvaktuṃ vaktavyaṃ yadi manyase /	tasmAt-arhasi tat-vaktum vaktavyam yadi manyase /
   jarāmaraṇarogebhyo yathāyaṃ parimucyate // Bc_12.14 //	jarA-maraNa-rogeByaH yaTA-ayam parimucyate // Bc_12.14 //
   ityarāḍaḥ kumārasya māhātmyādeva coditaḥ /	iti-arAxaH kumArasya mAhAtmyAt-eva coditaH /
   saṃkṣiptaṃ kathayāṃcakre svasya śāstrasya niścayam // Bc_12.15 //	saMkziptam kaTayAMcakre svasya SAstrasya niScayam // Bc_12.15 //
   śrūyatāmayamasmākaṃ siddhāntaḥ śṛṇvatāṃ vara /	SrUyatAm-ayam-asmAkam sidDAntaH SRNvatAm varaH /
   yathā bhavati saṃsāro yathā caiva nivartate // Bc_12.16 //	yaTA Bavati saMsAraH yaTA ca-eva nivartate // Bc_12.16 //
   prakṛtiśca vikāraśca janma mṛtyurjareva ca /	prakRtiH-ca vikAraH-ca janma mRtyuH-jarA-iva ca /
   tattāvatsattvamituktaṃ sthirasattva parehi tat // Bc_12.17 //	tat-tAvat-sattva-m-ituktam sTira-sattva parehi tat // Bc_12.17 //
   tatra tu prakṛtiṃ nāma viddhiṃ prakṛtikovida /	tatra tu prakRtim nAma vidDim prakRti-kovidaH /
   pañca bhūtānyahaṃkāraṃ buddhimavyaktameva ca // Bc_12.18 //	paQca BUtAni-ahaMkAram budDim-avyaktam-eva ca // Bc_12.18 //
   vikāra iti budhyasva viṣayānindriyāṇi ca /	vikAraH iti buDyasva vizayAn-indriyANi ca /
   pāṇipādaṃ ca vādaṃ ca pāyūpasthaṃ tathā manaḥ // Bc_12.19 //	pANi-pAdam ca vAdam ca pAyu-upasTam taTA manaH // Bc_12.19 //
   asya kṣetrasya vijñānātkṣetrajña iti saṃjñi ca /	asya kzetrasya vijQAnAt-kzetrajQaH iti saMjQi ca /
   kṣetrajña iti cātmānaṃ kathayantyātmacintakāḥ // Bc_12.20 //	kzetrajQaH iti ca-AtmAnam kaTayanti-Atma-cintakAH // Bc_12.20 //
   saśiṣyaḥ kapilaśceha pratibuddha iti smṛtiḥ /	sa-SizyaH kapilaH-ca-iha pratibudDaH iti smRtiH /
   saputro 'pratibuddhastu prajāpatirihocyate // Bc_12.21 //	sa-putraH apratibudDaH-tu prajApatiH-iha-ucyate // Bc_12.21 //
   jāyate jīryate caiva bādhyate mriyate ca yat /	jAyate jIryate ca-eva bADyate mriyate ca yat /
   tadvyaktamiti vijñeyamavyaktaṃ tu viparyayāt // Bc_12.22 //	tat-vyaktam-iti vijQeyam-avyaktam tu viparyayAt // Bc_12.22 //
   ajñānaṃ karma tṛṣṇā ca jñeyāḥ saṃsārahetavaḥ /	ajQAnam karma tRzNA ca jQeyAH saMsAra-hetavaH /
   sthito 'smiṃstritaye jantustatsattvaṃ nātivartate // Bc_12.23 //	sTitaH asmin=-tritaye jantuH-tat-sattvam na-ativartate // Bc_12.23 //
   vipratyayādahaṃkārātsaṃdehādabhisaṃplavāt /	vipratyayAt-ahaMkArAt-saMdehAt-aBisaMplavAt /
   aviśeṣānupāyābhyāṃ saṅgādabhyavapātataḥ // Bc_12.24 //	aviSeza-anupAyAByAm saFgAt-aByavapAtataH // Bc_12.24 //
   tatra vipratyayo nāma viparītaṃ pravartate /	tatra vipratyayaH nAma viparItam pravartate /
   anyathā kurute kāryaṃ mantavyaṃ manyate 'nyathā // Bc_12.25 //	anyaTA kurute kAryam mantavyam manyate anyaTA // Bc_12.25 //
   bravīmyahamahaṃ vedmi gacchāmyahamahaṃ sthitaḥ /	bravImi-aham-aham vedmi gacCAmi-aham-aham sTitaH /
   itīhaivamahaṃkārastvanahaṃkāra vartate // Bc_12.26 //	iti-iha-evam-ahaMkAraH-tu-anahaMkAra vartate // Bc_12.26 //
   yastu bhāvānasaṃdigdhānekībhāvena paśyati /	yaH-tu BAvAn-asaMdigDAn-ekIBAvena paSyati /
   mṛtpiṇḍavadasaṃdeha saṃdehaḥ sa ihocyate // Bc_12.27 //	mRd-piNxa-vat-asaMdeha saMdehaH saH iha-ucyate // Bc_12.27 //
   ya evāhaṃ sa evedaṃ mano buddhiśca karma ca /	yaH eva-aham saH eva-idam manaH budDiH-ca karma ca /
   yaścaivaiṣa gaṇaḥ so 'hamiti yaḥ so 'bhisaṃplavaḥ // Bc_12.28 //	yaH-ca-eva-eza gaNaH saH aham-iti yaH saH aBisaMplavaH // Bc_12.28 //
   aviśeṣaṃ viśeṣajña pratibuddhāprabuddhayoḥ /	aviSezam viSeza-jQa pratibudDa-aprabudDayoH /
   prakṛtīnāṃ ca yo veda so 'viśeṣa iti smṛtaḥ // Bc_12.29 //	prakRtInAm ca yaH veda saH aviSezaH iti smRtaH // Bc_12.29 //
   namaskāravaṣaṭkārau prokṣaṇābhyukṣaṇādayaḥ /	namaskAra-vazawkArO prokzaNa-aByukzaNa-AdayaH /
   anupāya iti prājñairupāyajña praveditaḥ // Bc_12.30 //	anupAyaH iti prAjQEH-upAya-jQa praveditaH // Bc_12.30 //
   sajjate yena durmedhā manovāgbuddhikarmabhiḥ /	sajjate yena durmeDAH manaH-vAc-budDi-karmaBiH /
   viṣayeṣvanabhiṣvaṅga so 'bhiṣvaṅga iti smṛtaḥ // Bc_12.31 //	vizayezu-anaBizvaFga saH aBizvaFgaH iti smRtaH // Bc_12.31 //
   mamedamahamasyeti yadduḥkhamabhimanyate /	mama-idam-aham-asya-iti yat-duHKam-aBimanyate /
   vijñeyo 'bhyavapātaḥ sa saṃsāre yena pātyate // Bc_12.32 //	vijQeyaH aByavapAtaH sa saMsAre yena pAtyate // Bc_12.32 //
   ityavidyāṃ hi vidvānsa pañcaparvā samīhate /	iti-avidyAm hi vidvAn-sa paQca-parvA samIhate /
   tamo mohaṃ mahāmohaṃ tāmisradvayameva ca // Bc_12.33 //	tamaH moham mahA-moham tAmisra-dvayam-eva ca // Bc_12.33 //
   tatrālasyaṃ tamo viddhi mohaṃ mṛtyuṃ ca janma ca /	tatra-Alasyam tamaH vidDi moham mRtyum ca janma ca /
   mahāmohastvasaṃmoha kāma ityeva gamyatām // Bc_12.34 //	mahAmohaH-tu-asaMmoha kAmaH iti-eva gamyatAm // Bc_12.34 //
   yasmādatra ca bhūtāni pramuhyanti mahāntyapi /	yasmAt-atra ca BUtAni pramuhyanti mahAnti-api /
   tasmādeṣa mahābāho mahāmoha iti smṛtaḥ // Bc_12.35 //	tasmAt-eza mahA-bAho mahAmohaH iti smRtaH // Bc_12.35 //
   tāmisramiti cākrodha krodhamevādhikurvate /	tAmisram-iti ca-akroDa kroDam-eva-aDikurvate /
   viṣādaṃ cāndhatāmisramaviṣāda pracakṣate // Bc_12.36 //	vizAdam ca-anDatAmi-sram-avizAda pracakzate // Bc_12.36 //
   anayāvidyayā bālaḥ saṃyuktaḥ pañcaparvayā /	anayA-avidyayA bAlaH saMyuktaH paQca-parvayA /
   saṃsāre duḥkhabhūyiṣṭhe janmasvabhiniṣicyate // Bc_12.37 //	saMsAre duHKa-BUyizWe janmasu-aBinizicyate // Bc_12.37 //
   draṣṭā śrotā ca mantā ca kāryakaraṇameva ca /	drazwA SrotA ca mantA ca kArya-karaNam-eva ca /
   ahamityevamāgamya saṃsāre parivartate // Bc_12.38 //	aham-iti-evam-Agamya saMsAre parivartate // Bc_12.38 //
   ihaibhirhetubhirdhīman janmastrotaḥ pravartate /	iha-eBiH-hetuBiH-DIman janmaH-trotaH pravartate /
   hetvabhāvātphalābhāva iti vijñātumarhasi // Bc_12.39 //	hetu-aBAvAt-Pala-aBAvaH iti vijQAtum-arhasi // Bc_12.39 //
   tatra samyaṅmatirvidyānmokṣakāma catuṣṭayam /	tatra samyak-matiH-vidyAt-mokza-kAma catuzwayam /
   pratibuddhāprabuddhau ca vyaktamavyaktameva ca // Bc_12.40 //	pratibudDa-aprabudDO ca vyaktam-avyaktam-eva ca // Bc_12.40 //
   yathāvadetadvijñāya kṣetrajño hi catuṣṭayam /	yaTAvat-etat-vijQAya kzetrajQaH hi catuzwayam /
   ājavaṃjavatāṃ hitvā prāpnoti padamakṣaram // Bc_12.41 //	AjavaMjavatAm hitvA prApnoti padam-akzaram // Bc_12.41 //
   ityartha brāhmaṇā loke paramabrahmavādinaḥ /	iti-arTa brAhmaNAH loke parama-brahma-vAdinaH /
   brahmacarya carantīha brāhmaṇānvāsayanti ca // Bc_12.42 //	brahmacarya caranti-iha brAhmaNAn-vAsayanti ca // Bc_12.42 //
   iti vākyamidaṃ śrutvā munestasya nṛpātmajaḥ /	iti vAkyam-idam SrutvA muneH-tasya nRpa-AtmajaH /
   abhyupāyaṃ ca papraccha padameva ca naiṣṭhikam // Bc_12.43 //	aByupAyam ca papracCa padam-eva ca nEzWikam // Bc_12.43 //
   brahmacaryamidaṃ caryaṃ yathā yāvacca yatra ca /	brahmacaryam-idam caryam yaTA yAvat-ca yatra ca /
   dharmasyāsya ca paryantaṃ bhavānvyākhyātumarhati // Bc_12.44 //	Darmasya-asya ca paryantam BavAn-vyAKyAtum-arhati // Bc_12.44 //
   ityarāḍo yathāśāstraṃ vispaṣṭārtha samāsataḥ /	iti-arAxaH yaTASAstram vispazwa-arTa samAsatas /
   tamevānyena kalpena dharmamasmai vyabhāṣata // Bc_12.45 //	tam-eva-anyena kalpena Darmam-asmE vyaBAzata // Bc_12.45 //
   ayamādau gṛhānmuktvā bhaikṣākaṃ liṅgamāśritaḥ /	ayam-AdO gRhAt-muktvA BEkzAkam liFgam-ASritaH /
   samudācāravistīrṇa śīlamādāya vartate // Bc_12.46 //	samudAcAra-vistIrNa SIlam-AdAya vartate // Bc_12.46 //
   saṃtoṣaṃ paramāsthāya yena tena yatastataḥ /	saMtozam parama-AsTAya yena tena yatas-tatas /
   viviktaṃ sevate vāsaṃ nirdvandvaḥ śāstravitkṛtī // Bc_12.47 //	viviktam sevate vAsam nirdvandvaH SAstra-vid-kRtI // Bc_12.47 //
   tato rāgādbhayaṃ dṛṣṭvā vairāgyācca paraṃ śivam /	tatas rAgAt-Bayam dRzwvA vErAgyAt-ca param Sivam /
   nigṛhṇannindriyagrāmaṃ yatate manasaḥ śame // Bc_12.48 //	nigRhNan=-indriya-grAmam yatate manasaH Same // Bc_12.48 //
   atho viviktaṃ kāmebhyo vyāpādādibhya eva ca /	aTo viviktam kAmeByaH vyApAda-AdiByaH eva ca /
   vivekajamavāpnoti pūrvadhyānaṃ vitarkavat // Bc_12.49 //	viveka-jam-avApnoti pUrva-DyAnam vitarka-vat // Bc_12.49 //
   tacca dhyānasukhaṃ prāpya tattadeva vitarkayān /	tat-ca DyAna-suKam prApya tat-tat-eva vitarkayAn /
   apūrvasukhalābhena hriyate bāliśo janaḥ // Bc_12.50 //	apUrva-suKa-lABena hriyate bAliSaH janaH // Bc_12.50 //
   śamenaivaṃvidhenāyaṃ kāmadveṣavigarhiṇā /	Samena-evaMviDena-ayam kAma-dveza-vigarhiNA /
   brahmalokamavāpnoti paritoṣeṇa vañcitaḥ // Bc_12.51 //	brahma-lokam-avApnoti paritozeNa vaQcitaH // Bc_12.51 //
   jñātvā vidvānvitarkāstu manaḥsaṃkṣobhakārakān /	jQAtvA vidvAn-vitarkAH-tu manaH-saMkzoBa-kArakAn /
   tadviyuktamavāpnoti dhyānaṃ prītisukhānvitam // Bc_12.52 //	tad-viyuktam-avApnoti DyAnam prIti-suKa-anvitam // Bc_12.52 //
   hriyamāṇastayā prītyā yo viśeṣaṃ na paśyati /	hriyamANaH-tayA prItyA yaH viSezam na paSyati /
   sthānaṃ bhāsvaramāpnoti deveṣvābhāsvareṣu saḥ // Bc_12.53 //	sTAnam BAsvaram-Apnoti devezu-ABAsvarezu saH // Bc_12.53 //
   yastu prītisukhāttasmādvivecayati mānasam /	yaH-tu prIti-suKAt-tasmAt-vivecayati mAnasam /
   tṛtīyaṃ labhate dhyānaṃ sukhaṃ prītivivarjitam // Bc_12.54 //	tRtIyam laBate DyAnam suKam prIti-vivarjitam // Bc_12.54 //
   yastu tasminsukhe magno na viśeṣāya yatnavān /	yaH-tu tasmin-suKe magnaH na viSezAya yatnavAn /
   śubhakṛtsnaiḥ sa sāmānyaṃ sukhaṃ prāpnoti daivataiḥ // Bc_12.55 //	SuBa-kRtsnEH sa sAmAnyam suKam prApnoti dEvatEH // Bc_12.55 //
   tādṛśaṃ sukhāmāsādya yo na rajyatyupekṣakaḥ	tAdRSam suKAm-AsAdya yaH na rajyati-upekzakaH
   caturtha dhyānamāpnoti sukhaduḥkhavivarjitam // Bc_12.56 //	caturTa DyAnam-Apnoti suKa-duHKa-vivarjitam // Bc_12.56 //
   tatra kecidvyavasyanti mokṣa ityabhimāninaḥ /	tatra kecid-vyavasyanti mokzaH iti-aBimAninaH /
   sukhaduḥkhaparityāgādavyāpārācca cetasaḥ // Bc_12.57 //	suKa-duHKa-parityAgAt-avyApArAt-ca cetasaH // Bc_12.57 //
   asya dhyānasya tu phalaṃ samaṃ devairbṛhatphalaiḥ /	asya DyAnasya tu Palam samam devEH-bRhat-PalEH /
   kathayanti bṛhatkālaṃ bṛhatprajñāparīkṣakāḥ // Bc_12.58 //	kaTayanti bRhatkAlam bRhat-prajQA-parIkzakAH // Bc_12.58 //
   samādhervyutthitastasmād dṛṣtvā doṣāṃścharīriṇām /	samADeH-vyutTitaH-tasmAt dRztvA dozAn=-SarIriNAm /
   jñānamārohati prājñaḥ śarīravinivṛttaye // Bc_12.59 //	jQAnam-Arohati prAjQaH SarIra-vinivRttaye // Bc_12.59 //
   tatastaddhyānamutsṛjya viśeṣe kṛtaniścayaḥ /	tatas-tat-DyAnam-utsRjya viSeze kRta-niScayaH /
   kāmebhya iva sa prājño rūpādapi virajyate // Bc_12.60 //	kAmeByaH iva sa prAjQaH rUpAt-api virajyate // Bc_12.60 //
   śarīre khāni yānyasmintānyādau parikalpayan /	SarIre KAni yAni-asmin-tAni-AdO parikalpayan /
   ghaneṣvapi tato dravyeṣvākāśamadhimucyate // Bc_12.61 //	Ganezu-api tatas dravyezu-AkASam-aDimucyate // Bc_12.61 //
   ākāśagatamātmānaṃ saṃkṣipya tvaparo budhaḥ /	AkASa-gatam-AtmAnam saMkzipya tu-aparaH buDaH /
   tadevānantataḥ paśyanviśeṣamadhigacchati // Bc_12.62 //	tat-eva-anantataH paSyan-viSezam-aDigacCati // Bc_12.62 //
   adhyātmakuśalastvanyo nivartyātmānamātmanā /	aDyAtma-kuSalaH-tu-anyaH nivartya-AtmAnam-AtmanA /
   kiṃcinnāstīti saṃpaśyannākiṃcanya iti smṛtaḥ // Bc_12.63 //	kiMcid-na-asti-iti saMpaSyan=-AkiMcanyaH iti smRtaH // Bc_12.63 //
   tato muñjādiṣīkeva śakuniḥ pañjarādiva /	tatas muQjAt-izIkA-iva SakuniH paQjarAt-iva /
   kṣetrajño niḥsṛto dehānmukta ityabhidhīyate // Bc_12.64 //	kzetrajQaH niHsRtaH dehAt-muktaH iti-aBiDIyate // Bc_12.64 //
   etattatparamaṃ brahma nirliṅga dhruvamakṣaram /	etat-tat-paramam brahma nirliFga Druvam-akzaram /
   yanmokṣa iti tattvajñāḥ kathayanti manīṣiṇaḥ // Bc_12.65 //	yat-mokzaH iti tattva-jQAH kaTayanti manIziNaH // Bc_12.65 //
   ityupāyaṃśca mokṣaśca mayā saṃdarśitastava /	iti-upAyan=-ca mokzaH-ca mayA saMdarSitaH-tava /
   yadi jñātaṃ yadi ruciryathāvatpratipadyatām // Bc_12.66 //	yadi jQAtam yadi ruciH-yaTAvat-pratipadyatAm // Bc_12.66 //
   jaigīṣavyo 'tha janako vṛddhaścaiva parāśaraḥ /	jEgIzavyaH aTa janakaH vRdDaH-ca-eva parASaraH /
   imaṃ panthānamāsādya muktā hyanye ca mokṣiṇaḥ // Bc_12.67 //	imam panTAnam-AsAdya muktAH hi-anye ca mokziNaH // Bc_12.67 //
   iti tasya sa tadvākyaṃ gṛhītvā tu vicārya ca /	iti tasya sa tat-vAkyam gRhItvA tu vicArya ca /
   pūrvahetubalaprāptaḥ pratyuttaramuvāca ha // Bc_12.68 //	pUrva-hetu-bala-prAptaH pratyuttaram-uvAca ha // Bc_12.68 //
   śrutaṃ jñānamidaṃ sūkṣmaṃ parataḥ parataḥ śivam /	Srutam jQAnam-idam sUkzmam paratas paratas Sivam /
   kṣetrajñasyāparityāgādavaimyetadanaiṣṭhikam // Bc_12.69 //	kzetrajQasya-aparityAgAt-avEmi-etat-anEzWikam // Bc_12.69 //
   vikāraprakṛtibhyo hi kṣetrajñaṃ muktamapyaham /	vikAra-prakRtiByaH hi kzetrajQam muktam-api-aham /
   manye prasavadharmāṇaṃ bījadharmāṇameva ca // Bc_12.70 //	manye prasava-DarmANam bIja-DarmANam-eva ca // Bc_12.70 //
   viśuddho yadyapi hyātmā nirmukta iti kalpyate /	viSudDaH yadi-api hi-AtmA nirmuktaH iti kalpyate /
   bhūyaḥ pratyayasadbhāvādamuktaḥ sa bhaviṣyati // Bc_12.71 //	BUyas pratyaya-sadBAvAt-amuktaH sa Bavizyati // Bc_12.71 //
   ṛtubhūmyambuvirahādyathā bījaṃ na rohati /	Rtu-BUmi-ambu-virahAt-yaTA bIjam na rohati /
   rohati pratyayaistaistaistadvatso 'pi mato mama // Bc_12.72 //	rohati pratyayEH-tEH-tEH-tadvat-saH api mataH mama // Bc_12.72 //
   yatkarmājñānatṛṣṇānāṃ tyāgānmokṣaśca kalpyate /	yad-karma-ajQAna-tRzNAnAm tyAgAt-mokzaH-ca kalpyate /
   atyantastatparityāgaḥ satyātmani na vidyate // Bc_12.73 //	atyantaH-tad-parityAgaH satya-Atmani na vidyate // Bc_12.73 //
   hitvā hitvā trayamidaṃ viśeṣastūpalabhyate /	hitvA hitvA trayam-idam viSezaH-tu-upalaByate /
   ātmanastu sthitiryatra tatra sūkṣmamidaṃ trayam // Bc_12.74 //	AtmanaH-tu sTitiH-yatra tatra sUkzmam-idam trayam // Bc_12.74 //
   sūkṣmatvāccaiva doṣāṇāmavyāpārācca cetasaḥ /	sUkzma-tvAt-ca-eva dozANAm-avyApArAt-ca cetasaH /
   dīrghatvādāyuṣaścaiva mokṣastu parikalpyate // Bc_12.75 //	dIrGa-tvAt-AyuzaH-ca-eva mokzaH-tu parikalpyate // Bc_12.75 //
   ahaṃkāraparityāgo yaścaiṣa parikalpyate /	ahaMkAra-parityAgaH yaH-ca-eza parikalpyate /
   satyātmani parityāgo nāhaṃkārasya vidyate // Bc_12.76 //	satya-Atmani parityAgaH na-ahaMkArasya vidyate // Bc_12.76 //
   saṃkhyādibhiramuktaśca nirguṇo na bhavatyayam /	saMKyA-AdiBiH-amuktaH-ca nirguNaH na Bavati-ayam /
   tasmādasati nairguṇye nāsya mokṣo 'bhidhīyate // Bc_12.77 //	tasmAt-asati nErguNye na-asya mokzaH aBiDIyate // Bc_12.77 //
   guṇino hi guṇānāṃ ca vyatireko na vidyate /	guNinaH hi guNAnAm ca vyatirekaH na vidyate /
   rūpoṣṇābhyāṃ virahito na hyagnirupalabhyate // Bc_12.78 //	rUpa-uzNAByAm virahitaH na hi-agniH-upalaByate // Bc_12.78 //
   prāgdehānna bhaveddehī prāgguṇebhyastathā guṇī /	prAk-dehAt-na Bavet-dehI prAk-guNeByaH-taTA guNI /
   tasmādādau vimuktaḥ san śarīrī badhyate punaḥ // Bc_12.79 //	tasmAt-AdO vimuktaH san SarIrI baDyate punar // Bc_12.79 //
   kṣetrajño viśarīraśca jño vā syādajña eva vā /	kzetrajQaH viSarIraH-ca jQaH vA syAt-ajQaH eva vA /
   yadi jño jñeyamasyāsti jñeye sati na mucyate // Bc_12.80 //	yadi jQaH jQeyam-asya-asti jQeye sati na mucyate // Bc_12.80 //
   athājña iti siddho vaḥ kalpitena kimātmanā /	aTa-ajQaH iti sidDaH vaH kalpitena kim-AtmanA /
   vināpi hyātmanājñānaṃ prasiddhaṃ kāṣṭhakuḍyavat // Bc_12.81 //	vinA-api hi-AtmanA-ajQAnam prasidDam kAzWa-kuxya-vat // Bc_12.81 //
   parataḥ paratastyāgo yasmāttu guṇavān smṛtaḥ /	paratas paratas-tyAgaH yasmAt-tu guNavAn smRtaH /
   tasmātsarvaparityāgānmanye kṛtsnāṃ kṛtārthatām // Bc_12.82 //	tasmAt-sarva-parityAgAt-manye kRtsnAm kRtArTa-tAm // Bc_12.82 //
   iti dharmamarāḍasya viditvā na tutoṣa saḥ /	iti Darmam-arAxasya viditvA na tutoza saH /
   akṛtsnamiti vijñāya tataḥ pratijagāma ha // Bc_12.83 //	akRtsnam-iti vijQAya tatas pratijagAma ha // Bc_12.83 //
   viśeṣamatha śuśrūṣurudrakasyāśramaṃ yayau /	viSezam-aTa SuSrUzu-rudrakasya-ASramam yayO /
   ātmagrāhācca tasyāpi jagṛhe na sa darśanam // Bc_12.84 //	Atma-grAhAt-ca tasya-api jagRhe na sa darSanam // Bc_12.84 //
   saṃjñāsaṃjñitvayordoṣaṃ jñātvā hi munirudrakaḥ /	saMjQA-saMjQi-tvayoH-dozam jQAtvA hi muni-rudrakaH /
   ākiṃcanyātparaṃ lebhe'saṃjñāsaṃjñātmikāṃ gatim // Bc_12.85 //	AkiMcanyAt-param leBe-asaMjQA-saMjQA-AtmikAm gatim // Bc_12.85 //
   yasmāccālambane sūkṣme saṃjñāsaṃjñe tataḥ param /	yasmAt-ca-Alambane sUkzme saMjQA-saMjQe tatas param /
   nāsaṃjñī naiva saṃjñīti tasmāttatragataspṛhaḥ // Bc_12.86 //	na-asaMjQI na-eva saMjQI-iti tasmAt-tatra-gata-spRhaH // Bc_12.86 //
   yataśca buddhistatraiva sthitānyatrāpracāriṇī /	yatas-ca budDiH-tatra-eva sTitA-anyatra-apracAriNI /
   sūkṣmāpaṭvī tatastatra nāsaṃjñitvaṃ na saṃjñitā // Bc_12.87 //	sUkzmA-pawvI tatas-tatra na-asaMjQi-tvam na saMjQitAH // Bc_12.87 //
   yasmācca tadapi prāpya punarāvartate jagat /	yasmAt-ca tat-api prApya punar-Avartate jagat /
   bodhisattvaḥ paraṃ prepsustasmādudrakamatyajat // Bc_12.88 //	boDisattvaH param prepsuH-tasmAt-udrakam-atyajat // Bc_12.88 //
   tato hitvāśramaṃ tasya śreyo 'rthī kṛtaniścayaḥ /	tatas hitvA-ASramam tasya SreyaH arTI kRta-niScayaH /
   bheje gayasya rājarṣernagarīsaṃjñamāśramam // Bc_12.89 //	Beje gayasya rAjarzeH-nagarI-saMjQam-ASramam // Bc_12.89 //
   atha nairañjanātīre śucau śuciparākramaḥ /	aTa nEraQjanA-tIre SucO Suci-parAkramaH /
   cakāra vāsamekāntavihārābhiratirmuniḥ // Bc_12.90 //	cakAra vAsam-ekAnta-vihAra-aBiratiH-muniH // Bc_12.90 //
   āgatān tatra tatpūrvapañcendriyavaśoddhatān /	AgatAn tatra tad-pUrva-paQca-indriya-vaSa-udDatAn /
   tapaḥpravṛttān vratino bhikṣūn pañca niraikṣata // Bc_12.91 //	tapaH-pravRttAn vratinaH BikzUn paQca nirEkzata // Bc_12.91 //
   te copatastthurdṛṣṭvātra bhikṣavastaṃ mumukṣavaḥ /	te ca-upatastTuH-dRzwvA-atra BikzavaH-tam mumukzavaH /
   puṇyārjitadhanārogyamindriyārthā iveśvaram // Bc_12.92 //	puNya-arjita-Dana-Arogyam-indriya-arTAH iva-ISvaram // Bc_12.92 //
   saṃpūjyamānastaiḥ pravhairvinayādanuvartibhiḥ /	saMpUjyamAnaH-tEH pravhEH-vinayAt-anuvartiBiH /
   tadvaśasthāyibhiḥ śiṣyairlolairmana ivendriyaiḥ // Bc_12.93 //	tad-vaSa-sTAyiBiH SizyEH-lolEH-manaH iva-indriyEH // Bc_12.93 //
   mṛtyujanmāntakaraṇe syādupāyo 'yamityatha /	mRtyu-janma-anta-karaNe syAt-upAyaH ayam-iti-aTa /
   duṣkarāṇi samārebhe tapāṃsyanaśanena saḥ // Bc_12.94 //	duzkarANi samAreBe tapAMsi-anaSanena saH // Bc_12.94 //
   upavāsavidhīnnaikān kurvannaradurācarān /	upavAsa-viDIn-na-ekAn kurvat-nara-durAcarAn /
   varṣāṇi ṣaṭ śamaprepsurakarotkārśyamātmanaḥ // Bc_12.95 //	varzANi zax Sama-prepsuH-akarot-kArSyam-AtmanaH // Bc_12.95 //
   annakāleṣu caikaikaiḥ sa kolatilataṇḍulaiḥ /	anna-kAlezu ca-ekEkEH sa kola-tila-taNxulEH /
   apārapārasaṃsārapāraṃ prepsurapārayat // Bc_12.96 //	apAra-pAra-saMsAra-pAram prepsuH-apArayat // Bc_12.96 //
   dehādapacayastena tapasā tasya yaḥ kṛtaḥ /	dehAt-apacayaH-tena tapasA tasya yaH kRtaH /
   sa evopacayo bhūyastejasāsya kṛto 'bhavat // Bc_12.97 //	saH eva-upacayaH BUyas-tejasA-asya kRtaH aBavat // Bc_12.97 //
   kṛśo 'pyakṛśakīrtiśrīrlhādaṃ cakre 'nyacakṣuṣām /	kRSaH api-akRSa-kIrti-SrIH-lhAdam cakre anya-cakzuzAm /
   kumudānāmiva śaracchuklapakṣādicandramāḥ // Bc_12.98 //	kumudAnAm-iva Sarad-Sukla-pakza-Adi-candramAH // Bc_12.98 //
   tvagasthiśeṣo niḥśeṣairmedaḥpiśitaśoṇitaiḥ /	tvac-asTi-SezaH niHSezEH-medaH-piSita-SoNitEH /
   kṣīṇo 'pyakṣīṇagāmbhīryaḥ samudra iva sa vyabhāt // Bc_12.99 //	kzINaH api-akzINa-gAmBIryaH samudraH iva sa vyaBAt // Bc_12.99 //
   atha kaṣṭatapaḥspaṣṭavyarthakliṣṭatanurmuniḥ /	aTa kazwa-tapaH-spazwa-vyarTa-klizwa-tanuH-muniH /
   bhavabhīrurimāṃ cakre buddhiṃ buddhatvakāṅkṣayā // Bc_12.100 //	Bava-BIruH-imAm cakre budDim budDa-tva-kAFkzayA // Bc_12.100 //
   nāyaṃ dharmo virāgāya na bodhāya na muktaye /	na-ayam DarmaH virAgAya na boDAya na muktaye /
   jambumūle mayā prāpto yastadā sa vidhirdhruvaḥ // Bc_12.101 //	jambu-mUle mayA prAptaH yaH-tadA sa viDiH-DruvaH // Bc_12.101 //
   na cāsau durbalenāptuṃ śakyamityāgatādaraḥ /	na ca-asO durbalena-Aptum Sakyam-iti-Agata-AdaraH /
   śarīrabalavṛddhyarthamidaṃ bhūyo 'nvacintayat // Bc_12.102 //	SarIra-bala-vRdDi-arTam-idam BUyas anvacintayat // Bc_12.102 //
   kṣutpipāsāśramaklāntaḥ śramādasvasthamānasaḥ /	kzuD-pipAsA-Srama-klAntaH SramAt-asvasTa-mAnasaH /
   prāpnuyānmanasāvāpyaṃ phalaṃ kathamanirvṛtaḥ // Bc_12.103 //	prApnuyAt-manasA-avApyam Palam kaTam-anirvRtaH // Bc_12.103 //
   nirvṛtiḥ prāpyate samyak satatendriyatarpaṇāt /	nirvRtiH prApyate samyak satata-indriya-tarpaNAt /
   saṃtarpitendriyatayā manaḥsvāsthyamavāpyate // Bc_12.104 //	saMtarpita-indriya-tayA manaH-svAsTyam-avApyate // Bc_12.104 //
   svasthaprasannamanasaḥ samādhirupapadyate /	svasTa-prasanna-manasaH samADiH-upapadyate /
   samādhiyuktacittasya dhyānayogaḥ pravartate // Bc_12.105 //	samADi-yukta-cittasya DyAna-yogaH pravartate // Bc_12.105 //
   dhyānapravartanāddharmāḥ prāpyante yairavāpyate /	DyAna-pravartanAt-DarmAH prApyante yEH-avApyate /
   durlabhaṃ śāntamajaraṃ paraṃ tadamṛtaṃ padam // Bc_12.106 //	durlaBam SAntam-ajaram param tat-amRtam padam // Bc_12.106 //
   tasmādāhāramūlo 'yamupāya itiniścayaḥ /	tasmAt-AhAra-mUlaH ayam-upAyaH iti-niScayaH /
   āhārakaraṇe dhīraḥ kṛtvāmitamatirmatim // Bc_12.107 //	AhAra-karaNe DIraH kRtvA-amita-matiH-matim // Bc_12.107 //
   snāto nairañjanātīrāduttatāra śanaiḥ kṛśaḥ /	snAtaH nEraQjanA-tIrAt-uttatAra SanEs kRSaH /
   bhaktyāvanataśākhāgrairdattahastastaṭadrumaiḥ // Bc_12.108 //	BaktyA-avanata-SAKA-agrEH-datta-hastaH-tawa-drumEH // Bc_12.108 //
   atha gopādhipasutā daivatairabhicoditā /	aTa gopa-aDipa-sutA dEvatEH-aBicoditA /
   udbhutahṛdayānandā tatra nandabalāgamat // Bc_12.109 //	udButa-hRdaya-AnandA tatra nanda-bala-agamat // Bc_12.109 //
   sitaśaṅkhojjvalabhujā nīlakambalavāsinī /	sita-SaFKa-ujjvala-BujA nIla-kambala-vAsinI /
   saphenamālānīlāmburyamuneva saridvarā // Bc_12.110 //	sa-Pena-mAlA-nIla-ambuH-yamunA-iva sarit-varAH // Bc_12.110 //
   sā śraddhāvardhitaprītirvikasallocanotpalā /	sA SradDA-varDita-prItiH-vikasat-locana-utpalA /
   śirasā praṇipatyainaṃ grāhayāmāsa pāyasam // Bc_12.111 //	SirasA praNipatya-enam grAhayAmAsa pAyasam // Bc_12.111 //
   kṛtvā tadupabhogena prāptajanmaphalāṃ sa tām /	kRtvA tad-upaBogena prApta-janma-PalAm sa tAm /
   bodhiprāptau samartho 'bhūtsaṃtarpitaṣaḍindriyaḥ // Bc_12.112 //	boDi-prAptO samarTaH aBUt-saMtarpita-zaz-indriyaH // Bc_12.112 //
   paryāptāpyānamūrtiśca sārdha svayaśasā muniḥ /	paryApta-ApyAna-mUrtiH-ca sArDa sva-yaSasA muniH /
   kāntidhairye babhāraikaḥ śaśāṅkārṇavayordvayoḥ // Bc_12.113 //	kAnti-DErye baBAra-ekaH SaSAFka-arNavayoH-dvayoH // Bc_12.113 //
   āvṛtta iti vijñāya taṃ jahuḥ pañca bhikṣavaḥ /	AvRttaH iti vijQAya tam jahuH paQca BikzavaH /
   manīṣiṇamivātmānaṃ nirmuktaṃ pañca dhātavaḥ // Bc_12.114 //	manIziNam-iva-AtmAnam nirmuktam paQca DAtavaH // Bc_12.114 //
   vyavasāyadvitīyo 'tha śādvalāstīrṇabhūtalam /	vyavasAya-dvitIyaH aTa SAdvala-AstIrNa-BU-talam /
   so 'śvatthamūlaṃ prayayau bodhāya kṛtaniścayaḥ // Bc_12.115 //	saH aSvatTa-mUlam prayayO boDAya kRta-niScayaH // Bc_12.115 //
   tatastadānīṃ gajarājavikramaḥ padasvanenānupamena bodhitaḥ /	tatas-tadAnIm gaja-rAja-vikramaH pada-svanena-anupamena boDitaH /
   mahāmunerāgatabodhiniścayo jagāda kālo bhujagottamaḥ stutim // Bc_12.116	mahA-muneH-Agata-boDi-niScayaH jagAda kAlaH Bujaga-uttamaH stutim // Bc_12.116
   yathā mune tvaccaraṇāvapīḍitā muhurmuhurniṣṭanatīva medinī /	yaTA mune tvad-caraNa-avapIxitA muhur-muhur-nizwanati-iva medinI /
   yathā ca te rājati sūryavatprabhā dhrūvaṃ tvamiṣṭaṃ phalamadya bhokṣyase	yaTA ca te rAjati sUrya-vat-praBA DrUvam tvam-izwam Palam-adya Bokzyase
   // Bc_12.117 //	// Bc_12.117 //
   yathā bhramantyo divi cāṣapaṅktayaḥ pradakṣiṇaṃ tvāṃ kamalākṣa kurvate /	yaTA BramantyaH divi cAza-paFktayaH pradakziNam tvAm kamalAkza kurvate /
   yathā ca saumyā divi vānti vāyavastvamadya buddho niyataṃ bhaviṣyasi //	yaTA ca sOmyAH divi vAnti vAyavaH-tvam-adya budDaH niyatam Bavizyasi //
   Bc_12.118 //	Bc_12.118 //
   tato bhujaṅgapravareṇa saṃstutastṛṇānyupādāya śucīni lāvakāt /	tatas BujaFga-pravareNa saMstutaH-tRNAni-upAdAya SucIni lAvakAt /
   kṛtapratijño niṣasāda bodhaye mahātarormūlamupāśritaḥ śuceḥ // Bc_12.119	kRta-pratijQaH nizasAda boDaye mahAtaroH-mUlam-upASritaH SuceH // Bc_12.119
   tataḥ sa paryaṅkamakampyamuttamaṃ babandha suptoragabhogapiṇḍitam /	tatas sa paryaFkam-akampyam-uttamam babanDa supta-uraga-Boga-piNxitam /
   bhinadmi tāvadbhuvi naitadāsanaṃ na yāmi yāvatkutakṛtyatāmiti // Bc_12.120	Binadmi tAvat-Buvi na-etat-Asanam na yAmi yAvat-kutakRtyatAm-iti // Bc_12.120
   tato yayurmadamatulāṃ divaukaso vavāśire na mṛgagaṇā na pakṣiṇaḥ /	tatas yayuH-madam-atulAm divOkasaH vavASire na mRga-gaNAH na pakziNaH /
   na sasvanurvanataravo 'nilāhatāḥ kṛtāsane bhagavati niścitātmani //	na sasvanuH-vana-taravaH anila-AhatAH kRta-Asane Bagavati niScita-Atmani //
   Bc_12.121 //	Bc_12.121 //
   iti buddhacarite mahākāvye 'rāḍadarśano nāma dvādaśaḥ sargaḥ // 12 //	iti budDacarite mahAkAvye arAxadarSanaH nAma dvAdaSaH sargaH // 12 //
   CANTO XIII	CANTO XIII
   tasminvimokṣāya kṛtapratijñe rājarṣivaṃśaprabhave maharṣau /	tasmin-vimokzAya kRta-pratijQe rAjarzi-vaMSa-praBave mahA-RzO /
   tatropaviṣṭe prajaharṣa lokastatrāsa saddharmaripustu māraḥ // Bc_13.1 //	tatra-upavizwe prajaharza lokaH-tatrAsa sadDarma-ripuH-tu mAraH // Bc_13.1 //
   yaṃ kāmadevaṃ pravadanti loke citrāyudhaṃ puṣpaśaraṃ tathaiva /	yam kAmadevam pravadanti loke citrAyuDam puzpa-Saram taTA-eva /
   kāmapracārādhipatiṃ tameva mokṣadviṣaṃ māramudāharanti // Bc_13.2 //	kAma-pracAra-aDipatim tam-eva mokza-dvizam mAram-udAharanti // Bc_13.2 //
   tasyātmajā vibhramaharṣadarpāstisro 'ratiprītitṛṣaśca kanyāḥ /	tasya-AtmajAH viBrama-harza-darpAH-tisraH arati-prIti-tRzaH-ca kanyAH /
   papracchurenaṃ manaso vikāraṃ sa tāṃśca tāścaiva vaco 'bhyuvāca // Bc_13.3	papracCuH-enam manasaH vikAram sa tAn=-ca tAH-ca-eva vacaH aByuvAca // Bc_13.3
   asau munirniścayavarma bibhratsattvāyudhaṃ buddhiśaraṃ vikṛṣya /	asO muniH-niScaya-varma biBrat-sattva-AyuDam budDi-Saram vikRzya /
   jigīṣurāste viṣayānmadīyāntasmādayaṃ me manaso viṣādaḥ // Bc_13.4 //	jigIzuH-Aste vizayAn-madIyAn-tasmAt-ayam me manasaH vizAdaH // Bc_13.4 //
   yadi hyasau māmabhibhūya yāti lokāya cākhyātyapavargamārgam /	yadi hi-asO mAm-aBiBUya yAti lokAya ca-AKyAti-apavarga-mArgam /
   śūnyastato 'yaṃ viṣayo mamādya vṛttāccyutasyeva videhabhartuḥ // Bc_13.5	SUnyaH-tatas ayam vizayaH mama-adya vRttAt-cyutasya-iva videha-BartuH // Bc_13.5
   tadyāvadevaiṣa na labdhacakṣurmadrocare tiṣṭhati yāvadeva /	tat-yAvat-eva-eza na labDa-cakzuH-madrocare tizWati yAvat-eva /
   yāsyāmi tāvadvratamasya bhettuṃ setuṃ nadīvega ivātivṛddhaḥ // Bc_13.6 //	yAsyAmi tAvat-vratam-asya Bettum setum nadI-vegaH iva-ati-vRdDaH // Bc_13.6 //
   tato dhanuḥ puṣpamayaṃ gṛhītvā śarān jaganmohakarāṃśca pañca /	tatas DanuH puzpa-mayam gRhItvA SarAn jagat-moha-karAn=-ca paQca /
   so 'śvatthamūlaṃ sasuto 'bhyagacchadasvāsthyakārī manasaḥ prajānām //	saH aSvatTa-mUlam sa-sutaH aByagacCat-asvAsTya-kArI manasaH prajAnAm //
   Bc_13.7 //	Bc_13.7 //
   atha praśāntaṃ munimāsanasthaṃ pāraṃ titīrṣu bhavasāgarasya /	aTa praSAntam munim-Asana-sTam pAram titIrzu Bava-sAgarasya /
   viṣajya savyaṃ karamāyudhāgre krīḍan śareṇedamuvāca māraḥ // Bc_13.8 //	vizajya savyam karam-AyuDa-agre krIxan SareNa-idam-uvAca mAraH // Bc_13.8 //
   uttiṣṭha bhoḥ kṣatriya mṛtyubhīta cara svadharma tyaja mokṣadharmam /	uttizWa BoH kzatriya mRtyu-BIta cara svaDarma tyaja mokza-Darmam /
   bāṇaiśca yajñaiśca vinīya lokaṃ lokātpadaṃ prāpnuhi vāsavasya // Bc_13.9	bANEH-ca yajQEH-ca vinIya lokam lokAt-padam prApnuhi vAsavasya // Bc_13.9
   panthā hi niryātumayaṃ yaśasyo yo vāhitaḥ pūrvatamairnarendraiḥ /	panTAH hi niryAtum-ayam yaSasyaH yaH vAhitaH pUrvatamEH-narendrEH /
   jātasya rājarṣikule viśāle bhaikṣākamaślādhyamidaṃ prapattum // Bc_13.10	jAtasya rAja-Rzi-kule viSAle BEkzAkam-aSlADyam-idam prapattum // Bc_13.10
   athādya nottiṣṭhasi niścitātman bhava sthiro mā vimucaḥ pratijñām /	aTa-adya na-uttizWasi niScita-Atman Bava sTiraH mA vimucaH pratijQAm /
   mayodyato hyeṣa śaraḥ sa eṃva yaḥ śūrpake mīnaripau vimuktaḥ // Bc_13.11	mayA-udyataH hi-eza SaraH saH eMva yaH SUrpake mIna-ripO vimuktaH // Bc_13.11
   spṛṣṭaḥ sa cānena kathaṃcidaiḍaḥ somasya naptāpyabhavadvicittaḥ /	spRzwaH sa ca-anena kaTaMcid-ExaH somasya naptA-api-aBavat-vicittaH /
   sa cābhavacchantanurasvatantraḥ kṣīṇe yuge kiṃ bata durbalo 'nyaḥ //	sa ca-aBavat-SantanuH-asvatantraH kzINe yuge kim bata durbalaH anyaH //
   Bc_13.12 //	Bc_13.12 //
   tatkṣipramuttiṣṭha labhasva saṃjñāṃ bāṇo hyayaṃ tiṣṭhati lelihānaḥ /	tat-kzipram-uttizWa laBasva saMjQAm bANaH hi-ayam tizWati lelihAnaH /
   priyāvidheyeṣu ratipriyeṣu yaṃ cakravākeṣviva notsṛjāmi // Bc_13.13 //	priyA-viDeyezu rati-priyezu yam cakravAkezu-iva na-utsRjAmi // Bc_13.13 //
   ityevamukto 'pi yadā nirāstho naivāsanaṃ śākyamunirbibheda /	iti-evam-uktaH api yadA nirAsTaH na-eva-Asanam SAkya-muniH-biBeda /
   śaraṃ tato 'smai visasarja māraḥ kanyāśca kṛtvā purataḥ sutāṃśca //	Saram tatas asmE visasarja mAraH kanyAH-ca kRtvA puratas sutAn=-ca //
   Bc_13.14 //	Bc_13.14 //
   tasmiṃstu bāṇe 'pi sa vipramukte cakāra nāsthāṃ na dhṛteścacāla /	tasmin=-tu bANe api sa vipramukte cakAra na-AsTAm na DRteH-cacAla /
   dṛṣṭvā tathainaṃ viṣasāda māraścintāparītaśca śanairjagāda // Bc_13.15 //	dRzwvA taTA-enam vizasAda mAraH-cintA-parItaH-ca SanEs-jagAda // Bc_13.15 //
   śailendraputrīṃ prati yena viddho devo 'pi śambhuścalito babhūva /	SElendra-putrIm prati yena vidDaH devaH api SamBuH-calitaH baBUva /
   na cintayatyeṣa tameva bāṇaṃ kiṃ syādacitto na śaraḥ sa eṣaḥ // Bc_13.16	na cintayati-eza tam-eva bANam kim syAt-acittaH na SaraH saH ezaH // Bc_13.16
   tasmādayaṃ nārhati puṣpabāṇaṃ na harṣaṇaṃ nāpi raterniyogam /	tasmAt-ayam na-arhati puzpa-bANam na harzaNam na-api rateH-niyogam /
   arhatyayaṃ bhūtagaṇairasaumyaiḥ saṃtrāsanātarjanatāḍanāni // Bc_13.17 //	arhati-ayam BUta-gaNEH-asOmyEH saMtrAsana-atarjana-tAxanAni // Bc_13.17 //
   sasmāra māraśca tataḥ svasainyaṃ vighnaṃ śame śākyamuneścikīrṣan /	sasmAra mAraH-ca tatas sva-sEnyam viGnam Same SAkyamuneH-cikIrzan /
   nanāśrayāścānucarāḥ parīyuḥ śaladrumaprāsagadāsihastāḥ // Bc_13.18 //	nana-ASrayAH-ca-anucarAH parIyuH Sala-druma-prAsa-gada-asi-hastAH // Bc_13.18 //
   varāhamīnāśvakharoṣṭravaktrā vyāghrarkṣasiṃhadviradānanāśca /	varAha-mIna-aSva-Kara-uzwra-vaktrAH vyAGra-Rkza-siMha-dvirada-AnanAH-ca /
   ekekṣaṇā naikamukhāstriśīrṣā lambodarāścaiva pṛṣodarāśca // Bc_13.19 //	eka-IkzaNAH na-eka-muKAH-tri-SIrzAH lambodarAH-ca-eva pRzodarAH-ca // Bc_13.19 //
   ajānusakthā ghaṭajānavaśca daṃṣṭrāyudhāścaiva nakhāyudhāśca /	aja-anusakTAH Gawa-jAnavaH-ca daMzwrA-AyuDAH-ca-eva naKa-AyuDAH-ca /
   karaṅkavaktrā bahumūrtayaśca bhagnārdhavaktrāśca mahāmukhāśca // Bc_13.20	karaFka-vaktrAH bahu-mUrtayaH-ca Bagna-arDa-vaktrAH-ca mahA-muKAH-ca // Bc_13.20
   bhasmāruṇā lohitabinducitrāḥ khaṭvāṅgahastā haridhūmrakeśāḥ /	Basma-aruNAH lohita-bindu-citrAH KawvAFga-hastAH hari-DUmra-keSAH /
   lambasrajo vāraṇalambakarṇāścarmāmbarāścaiva nirambarāśca // Bc_13.21 //	lamba-srajaH vAraNa-lamba-karNAH-carma-ambarAH-ca-eva nirambarAH-ca // Bc_13.21 //
   śvetārdhavaktrā haritārdhakāyāstāmrāśca dhrūmrā harayo 'sitāśca /	Sveta-arDa-vaktrAH harita-arDa-kAyAH-tAmrAH-ca DrUmrAH harayaH asitAH-ca /
   vyālottarāsaṅgabhujāstathaiva praghuṣṭāghaṇṭākulamekhalāśca // Bc_13.22 //	vyAla-uttarAsaFga-BujAH-taTA-eva praGuzwa-AGaNwA-Akula-meKalAH-ca // Bc_13.22 //
   tālapramāṇāśca gṛhītaśūlā daṃṣṭrākarālāśca śiśupramāṇāḥ /	tAla-pramANAH-ca gRhIta-SUlAH daMzwrA-karAlAH-ca SiSu-pramANAH /
   urabhravaktrāśca vihaṃgamākṣā mārjāravaktrāśca manuṣyakāyāḥ // Bc_13.23 //	uraBra-vaktrAH-ca vihaMgama-akzAH mArjAra-vaktrAH-ca manuzya-kAyAH // Bc_13.23 //
   prakīrṇakeśāḥ śikhino 'rdhamuṇḍā raktāmbarā vyākulaveṣṭanāśca /	prakIrNa-keSAH SiKinaH arDa-muNxAH rakta-ambarAH vyAkula-vezwanAH-ca /
   prahṛṣṭavaktrā bhṛkuṭīmukhāśca tejoharāścaiva manoharāśca // Bc_13.24 //	prahRzwa-vaktrAH BRkuwI-muKAH-ca tejaH-harAH-ca-eva manoharAH-ca // Bc_13.24 //
   kecidvrajanto bhṛśamāvavalguranyo 'nyamāpupluvire tathānye /	kecid-vrajantaH BRSa-mAvavalguH-anyaH anyam-Apupluvire taTA-anye /
   cikrīḍurākāśagatāśca kecitkecicca cerustarumastakeṣu // Bc_13.25 //	cikrIxuH-AkASa-gatAH-ca kecid-kecid-ca ceruH-taru-mastakezu // Bc_13.25 //
   nanarta kaścidbhramayaṃstriśūlaṃ kaścidvipuṣphūrja gadāṃ vikarṣan /	nanarta kaScid-Bramayan=-triSUlam kaScid-vipuzPUrja gadAm vikarzan /
   harṣeṇa kaścidvṛṣavannanarda kaścicatprajajvāla tanūnaruhebhyaḥ //	harzeNa kaScid-vRza-vat-nanarda kaScicad-prajajvAla tanUnaruheByaH //
   Bc_13.26 //	Bc_13.26 //
   evaṃvidhā bhūtagaṇāḥ samantāttadbodhimūlaṃ parivārya tasthuḥ /	evaMviDAH BUta-gaNAH samantAt-tat-boDi-mUlam parivArya tasTuH /
   jighṛkṣavaścaiva jighāṃsavaśca bharturniyogaṃ paripālayantaḥ // Bc_13.27	jiGRkzavaH-ca-eva jiGAMsavaH-ca BartuH-niyogam paripAlayantaH // Bc_13.27
   taṃ prekṣya mārasya ca pūrvarātre śākyarṣabhasyaiva ca yuddhakālam /	tam prekzya mArasya ca pUrvarAtre SAkya-RzaBasya-eva ca yudDa-kAlam /
   na dyauścakāśe pṛthivī cakampe prajajvaluścaiva diśaḥ saśabdāḥ // Bc_13.28	na dyOH-cakASe pRTivI cakampe prajajvaluH-ca-eva diSaH sa-SabdAH // Bc_13.28
   viṣvagvavau vāyurudīrṇavegastārā na rejurna babhau śaśāṅkaḥ /	vizvak-vavO vAyuH-udIrNa-vegaH-tArA na rejuH-na baBO SaSAFkaH /
   tamaśca bhūyo vitatāna rātriḥ sarve ca saṃcukṣubhire samudrāḥ // Bc_13.29	tamaH-ca BUyas vitatAna rAtriH sarve ca saMcukzuBire samudrAH // Bc_13.29
   mahībhṛto dharmaparāśca nāgā mahāmunervighnamamṛṣyamāṇāḥ /	mahIBRtaH Darma-parAH-ca nAgAH mahA-muneH-viGnam-amRzyamANAH /
   māraṃ prati krodhavivṛttanetrā niḥśaśvasuścaiva jajṛmbhire ca // Bc_13.30	mAram prati kroDa-vivRtta-netrAH niHSaSvasuH-ca-eva jajRmBire ca // Bc_13.30
   śuddhādhivāsā vibudharṣayastu saddharmasiddhyarthamabhipravṛttāḥ /	SudDa-aDivAsAH vibuDa-RzayaH-tu sadDarma-sidDi-arTam-aBipravRttAH /
   māre 'nukampāṃ manasā pracakrurvirāgabhāvāttu na roṣamīyuḥ // Bc_13.31 //	mAre anukampAm manasA pracakruH-virAga-BAvAt-tu na rozam-IyuH // Bc_13.31 //
   tadbodhimūlaṃ samavekṣya kīrṇa hiṃsātmanā mārabalena tena /	tat-boDi-mUlam samavekzya kIrNa hiMsA-AtmanA mAra-balena tena /
   dharmātmabhirlokavimokṣakāmairbabhūva hāhākṛtamantarīkṣe // Bc_13.32 //	Darma-AtmaBiH-loka-vimokza-kAmEH-baBUva hAhAkRtam-antarIkze // Bc_13.32 //
   upaplavaṃ dharmavidhestu tasya dṛṣṭvā sthitaṃ mārabalaṃ maharṣiḥ /	upaplavam Darma-viDeH-tu tasya dRzwvA sTitam mAra-balam mahA-RziH /
   na cukṣubhe nāpi yayau vikāraṃ madhye gavāṃ siṃha ivopaviṣṭaḥ // Bc_13.33	na cukzuBe na-api yayO vikAram maDye gavAm siMhaH iva-upavizwaH // Bc_13.33
   mārastato bhūtacamūmudīrṇāmājñāpayāmāsa bhayāya tasya /	mAraH-tatas BUta-camUm-udIrNAm-AjQApayAmAsa BayAya tasya /
   svaiḥ svaiḥ prabhāvairatha sāsya senā taddhairyabhedāya matiṃ cakāra //	svEH svEH praBAvEH-aTa sA-asya senA tad-DErya-BedAya matim cakAra //
   Bc_13.34 //	Bc_13.34 //
   keciccalannaikavilambijivhāstīkṣṇāgradaṃṣṭrā harimaṇḍalākṣāḥ /	kecid-calat-na-eka-vilambi-jivhAH-tIkzNa-agra-daMzwrAH hari-maNxala-akzAH /
   vidāritāsyāḥ sthiraśaṅkukarṇāḥ saṃtrāsayantaḥ kila nāma tasthuḥ //	vidArita-AsyAH sTira-SaFku-karNAH saMtrAsayantaH kila nAma tasTuH //
   Bc_13.35 //	Bc_13.35 //
   tebhyaḥ sthitebhyaḥ sa tathāvidhebhyaḥ rūpeṇa bhāvena ca dāruṇebhyaḥ /	teByaH sTiteByaH sa taTAviDeByaH rUpeNa BAvena ca dAruNeByaH /
   na vivyathe nodvivije maharṣiḥ krīḍatsubālebhya ivoddhatebhyaḥ // Bc_13.36	na vivyaTe na-udvivije mahA-RziH krIxat-su-bAleByaH iva-udDateByaH // Bc_13.36
   kaścittato roṣavivṛttadṛṣṭistasmai gadāmudyamayāṃcakāra /	kaScid-tatas roza-vivRtta-dRzwiH-tasmE gadAm-udyamayAMcakAra /
   tastambha bāhuḥ sagadastato 'sya puraṃdarasyeva pura savajraḥ // Bc_13.37	tastamBa bAhuH sa-gadaH-tatas asya puraMdarasya-iva pura sa-vajraH // Bc_13.37
   kecitsamudyamya śilāstarūṃśca viṣehire naiva munau vimoktum /	kecid-samudyamya SilAH-tarUn=-ca vizehire na-eva munO vimoktum /
   petuḥ savṛkṣāḥ saśilāstathaiva vajrāvabhagnā iva vindhyapādāḥ // Bc_13.38	petuH sa-vRkzAH sa-SilAH-taTA-eva vajra-avaBagnAH iva vinDya-pAdAH // Bc_13.38
   kaiścitsamutpatya nabho vimuktāḥ śilāśca vṛkṣāśca paraśvadhāśca /	kEScid-samutpatya naBaH vimuktAH SilAH-ca vRkzAH-ca paraSvaDAH-ca /
   tasthurnabhayasyeva na cāvapetuḥ saṃdhyābhrapādā iva naikavarṇāḥ //	tasTuH-naBayasya-iva na ca-avapetuH saMDyA-aBra-pAdAH iva na-eka-varNAH //
   Bc_13.39 //	Bc_13.39 //
   cikṣepa tasyopari dīptamanyaḥ kaḍaṅgaraṃ parvataśṛṅgamātram /	cikzepa tasya-upari dIptam-anyaH kaxaFgaram parvata-SRFga-mAtram /
   yanmuktapātraṃ gaganasthameva tasyānubhāvācchatadhā paphāla // Bc_13.40 //	yat-mukta-pAtram gagana-sTam-eva tasya-anuBAvAt-SataDA paPAla // Bc_13.40 //
   kaścijjvalannarka ivoditaḥ khādaṅgāravarṣa mahadutsasarja /	kaScid-jvalan=-arkaH iva-uditaH KAt-aFgAra-varza mahat-utsasarja /
   cūrṇāni cāmīkarakandarāṇāṃ kalpātyaye meruriva pradīptaḥ // Bc_13.41 //	cUrNAni cAmIkara-kandarANAm kalpAtyaye meruH-iva pradIptaH // Bc_13.41 //
   tadbodhimūle pravikīryamāṇamaṅgāravarṣa tu savisphuliṅgam /	tad-boDi-mUle pravikIryamANam-aFgAra-varza tu sa-visPuliFgam /
   maitrīvihārādṛṣisattamasya babhūva raktotpalapattravarṣaḥ // Bc_13.42 //	mEtrI-vihArAt-Rzi-sattamasya baBUva rakta-utpala-pattra-varzaH // Bc_13.42 //
   śarīracittavyasanātapaistairevaṃvidhaistaiśca nipātyamānaiḥ /	SarIra-citta-vyasana-AtapEH-tEH-evaMviDEH-tEH-ca nipAtyamAnEH /
   naivāsanācchākyamuniścacāla svaniścayaṃ bandhumivopaguhya // Bc_13.43 //	na-eva-AsanAt-SAkyamuniH-cacAla sva-niScayam banDum-iva-upaguhya // Bc_13.43 //
   athāpare nirjigilurmukhebhyaḥ sarpānvijīrṇebhya iva drumebhyaḥ /	aTa-apare nirjigiluH-muKeByaH sarpAn-vijIrNeByaH iva drumeByaH /
   te mantrabaddhā iva tatsamīpe na śaśvasurnotsasṛpurna celuḥ // Bc_13.44 //	te mantra-badDAH iva tad-samIpe na SaSvasuH-na-utsasRpuH-na celuH // Bc_13.44 //
   bhūtvāpare vāridharā bṛhantaḥ savidyutaḥ sāśanicaṇḍaghoṣāḥ /	BUtvA-apare vAriDarAH bRhantaH sa-vidyutaH sa-aSani-caNxa-GozAH /
   tasmindrume tatyajuraśmavarṣaṃ tatpuṣpavarṣaṃ ruciraṃ babhūva // Bc_13.45	tasmin-drume tatyajuH-aSma-varzam tat-puzpa-varzam ruciram baBUva // Bc_13.45
   cāpe 'tha bāṇo nihito 'pareṇa jajvāla tatraiva na niṣpapāta /	cApe aTa bANaH nihitaH apareNa jajvAla tatra-eva na nizpapAta /
   anīśvarasyātmani dhūyamāno durmarṣaṇasyeva narasya manyuḥ // Bc_13.46 //	anISvarasya-Atmani DUyamAnaH durmarzaNasya-iva narasya manyuH // Bc_13.46 //
   pañceṣavo 'nyena tu vipramuktāstasthurnabhasyeva munau na petuḥ /	paQca-izavaH anyena tu vipramuktAH-tasTuH-naBasi-eva munO na petuH /
   saṃsārabhīrorviṣayapravṛttau pañcendriyāṇīva parikṣakasya // Bc_13.47 //	saMsAra-BIroH-vizaya-pravRttO paQca-indriyANi-iva parikzakasya // Bc_13.47 //
   jighāsayānyaḥ prasasāra ruṣṭo gadāṃ gṛhītvābhimukho maharṣeḥ /	jiGAsayA-anyaH prasasAra ruzwaH gadAm gRhItvA-aBimuKaH mahA-RzeH /
   so 'prāptakāmo vivaśaḥ papāta doṣeṣvivānarthakareṣu lokaḥ // Bc_13.48 //	saH aprApta-kAmaH vivaSaH papAta dozezu-iva-anarTa-karezu lokaH // Bc_13.48 //
   strī meghakālī tu kapālahastā kartu maharṣeḥ kila cittamoham /	strI meGakAlI tu kapAla-hastA kartu mahA-RzeH kila citta-moham /
   babhrāma tatrāniyataṃ na tasthau calātmano buddhirivāgameṣu // Bc_13.49 //	baBrAma tatra-aniyatam na tasTO cala-AtmanaH budDiH-iva-Agamezu // Bc_13.49 //
   kaścitpradīptaṃ praṇidhāya cakṣurnetrāgnināśīviṣavaddidhakṣuḥ /	kaScid-pradIptam praNiDAya cakzuH-netra-agninA-ASIviza-vat-diDakzuH /
   tatraiva nāsīnamṛṣiṃ dadarśa kāmātmakaḥ śreya ivopadiṣṭam // Bc_13.50 //	tatra-eva na-AsInam-Rzim dadarSa kAma-AtmakaH SreyaH iva-upadizwam // Bc_13.50 //
   gurvī śilāmudyamayaṃstathānyaḥ śaśrāma moghaṃ vihataprayatnaḥ /	gurvI SilAm-udya-mayan=-taTA-anyaH SaSrAma moGam vihata-prayatnaH /
   niḥśreyasaṃ jñānasamādhigamyaṃ kāyaklamairdharmamivāptukāmaḥ // Bc_13.51	niHSreyasam jQAna-samADi-gamyam kAya-klamEH-Darmam-iva-Aptu-kAmaH // Bc_13.51
   tarakṣusiṃhākṛtayastathānye praṇeduruccairmahataḥ praṇādān /	tarakzu-siMha-AkRtayaH-taTA-anye praNeduH-uccEs-mahataH praNAdAn /
   sattvāni yaiḥ saṃcukucuḥ samantādvajrāhatā dyauḥ phalatīti mattvā //	sattvAni yEH saMcukucuH samantAt-vajra-AhatA dyOH Palati-iti mattvA //
   Bc_13.52 //	Bc_13.52 //
   mṛgā gajāścārtaravān sṛjanto vidudruvuścaiva nililyire ca /	mRgAH gajAH-ca-Arta-ravAn sRjantaH vidudruvuH-ca-eva nililyire ca /
   rātrau ca tasyāmahanīva digbhyaḥ khagā ruvantaḥ paripeturārtāḥ // Bc_13.53	rAtrO ca tasyAm-ahani-iva digByaH KagAH ruvantaH paripetuH-ArtAH // Bc_13.53
   teṣāṃ praṇādaistu tathāvidhaistai sarveṣu bhūteṣvapi kampiteṣu /	tezAm praNAdEH-tu taTAviDEH-tE sarvezu BUtezu-api kampitezu /
   munirna tatrāsa na saṃcukoca ravairgarutmāniva vāyasānām // Bc_13.54 //	muniH-na tatrAsa na saMcukoca ravEH-garutmAn-iva vAyasAnAm // Bc_13.54 //
   bhayāvahebhyaḥ pariṣadgaṇebhyo yathā yathā naiva munirbibhāya /	Baya-AvaheByaH parizad-gaNeByaH yaTA yaTA na-eva muniH-biBAya /
   tathā tathā dharmabhṛtāṃ sapatnaḥ śokācca roṣācca sasāda māraḥ // Bc_13.55	taTA taTA Darma-BRtAm sapatnaH SokAt-ca rozAt-ca sasAda mAraH // Bc_13.55
   bhūtaṃ tataḥ kiṃciddṛśyarūpaṃ viśiṣṭabhūtaṃ gaganasthameva /	BUtam tatas kiMcid-dRSya-rUpam viSizwa-BUtam gagana-sTam-eva /
   dṛṣṭavarṣaye dugdhamavairaruṣṭaṃ māraṃ babhāṣe mahatā svareṇa // Bc_13.56	dRzwa-varzaye dugDam-avEra-ruzwam mAram baBAze mahatA svareNa // Bc_13.56
   moghaṃ śramaṃ nārhasi māra kartuṃ hiṃsrātmatāmutsṛja gaccha śarma /	moGam Sramam na-arhasi mAra kartum hiMsra-Atma-tAm-utsRja gacCa Sarma /
   naiṣa tvayā kampayituṃ hi śakyo mahāgirirmerurivānilena // Bc_13.57 //	na-eza tvayA kampayitum hi SakyaH mahA-giriH-meruH-iva-anilena // Bc_13.57 //
   apyuṣṇabhāvaṃ jvalanaḥ prajahyādāpo dravatvaṃ prathivī sthiratvam /	api-uzNa-BAvam jvalanaH prajahyAt-ApaH drava-tvam praTivI sTira-tvam /
   anekakalpācitapuṇyakarmā na tveva jahyādvyavasāyameṣaḥ // Bc_13.58 //	aneka-kalpa-Acita-puNya-karmA na tu-eva jahyAt-vyavasAya-m-ezaH // Bc_13.58 //
   yo niścayo hyasya parākramaśca tejaśca yadyā ca dayā prajāsu /	yaH niScayaH hi-asya parAkramaH-ca tejaH-ca yadyA ca dayA prajAsu /
   aprāpya notthāsyati tattvameṣa tamāṃsyahatveva sahasraraśmiḥ // Bc_13.59	aprApya na-utTAsyati tattvam-eza tamAMsi-ahatvA-iva sahasraraSmiH // Bc_13.59
   kāṣṭhaṃ hi mathnan labhate hutāśaṃ bhūmiṃ khananvindati cāpi toyam /	kAzWam hi maTnan laBate hutASam BUmim Kanan-vindati ca-api toyam /
   nirbandhinaḥ kiṃcana nāstyasādhyaṃ nyāyena yuktaṃ ca kṛtaṃ ca sarvam //	nirbanDinaH kiMcana na-asti-asADyam nyAyena yuktam ca kRtam ca sarvam //
   Bc_13.60 //	Bc_13.60 //
   tallokamārta karuṇāyamāno rogeṣu rāgādiṣu vartamānam /	tat-lokam-Arta karuNAyamAnaH rogezu rAga-Adizu vartamAnam /
   mahābhiṣaṅga nārhati vighnameṣa jñānauṣadhārtha parikhidyamānaḥ //	mahA-aBizaFga na-arhati viGnam-eza jQAna-OzaDa-arTa pariKidyamAnaH //
   Bc_13.61 //	Bc_13.61 //
   hṛte ca loke bahubhiḥ kumārgaiḥ sanmārgamanvicchati yaḥ śrameṇa /	hRte ca loke bahuBiH kumArgEH sat-mArgam-anvicCati yaH SrameNa /
   sa daiśikaḥ kṣobhayituṃ na yuktaṃ sudeśikaḥ sārtha iva pranaṣṭe //	sa dESikaH kzoBayitum na yuktam su-deSikaH sArTaH iva pranazwe //
   Bc_13.62 //	Bc_13.62 //
   sattveṣu naṣṭeṣu mahāndhakāre jñānapradīpaḥ kriyamāṇa eṣaḥ /	sattvezu nazwezu mahA-anDakAre jQAna-pradIpaH kriyamANaH ezaH /
   āryasya nirvāpayituṃ na sādhu prajvālyamānastamasīva dīpaḥ // Bc_13.63 //	Aryasya nirvApayitum na sADu prajvAlyamAnaH-tamasi-iva dIpaH // Bc_13.63 //
   dṛṣṭvā ca saṃsāramaye mahaughe magnaṃ jagatpāramavindamānam /	dRzwvA ca saMsAra-maye mahA-oGe magnam jagatpAram-avindamAnam /
   yaścedamuttārayituṃ pravṛttaḥ kaścintayettasya tu pāpamāryaḥ // Bc_13.64	yaH-ca-idam-uttArayitum pravRttaH kaH-cintayet-tasya tu pApam-AryaH // Bc_13.64
   kṣamāśipho dhairyavigāḍhamūlaścāritrapuṣpaḥ smṛtibuddhiśākhaḥ /	kzamA-SiPaH DErya-vigAXa-mUlaH-cAritrapuzpaH smRti-budDi-SAKaH /
   jñānadrumo dharmaphalapradātā notpāṭanaṃ hyarhati vardhamānaḥ // Bc_13.65	jQAna-drumaH Darma-Pala-pradAtA na-utpAwanam hi-arhati varDamAnaH // Bc_13.65
   baddhāṃ dṛḍhaiścetasi mohapāśairyasya prajāṃ mokṣayituṃ manīṣā /	badDAm dRXEH-cetasi moha-pASEH-yasya prajAm mokzayitum manIzA /
   tasmin jighāṃsā tava nopapannā śrānte jagadbandhanamokṣahetoḥ // Bc_13.66	tasmin jiGAMsA tava na-upapannA SrAnte jagat-banDana-mokza-hetoH // Bc_13.66
   bodhāya karmāṇi hi yānyanena kṛtāni teṣāṃ niyato 'dya kālaḥ /	boDAya karmANi hi yAni-anena kRtAni tezAm niyataH adya kAlaH /
   sthāne tathāsminnupaviṣṭa eṣa yathaiva pūrve munayastathaiva // Bc_13.67	sTAne taTA-asmin=-upavizwaH eza yaTA-eva pUrve munayaH-taTA-eva // Bc_13.67
   eṣā hi nābhirvasudhātalasya kṛtsnena yuktā parameṇa dhāmnā /	ezA hi nABiH-vasuDA-talasya kRtsnena yuktA parameNa DAmnA /
   bhūmerato 'nyo 'sti hi na pradeśo vegaṃ samādherviṣaheta yo 'sya //	BUmeH-atas anyaH asti hi na pradeSaH vegam samADeH-vizaheta yaH asya //
   Bc_13.68 //	Bc_13.68 //
   tanmā kṛthā śokamupehi śāntiṃ mā bhūnmahimnā tava māra mānaḥ /	tat-mA kRTA Sokam-upehi SAntim mA BUt-mahimnA tava mAra mAnaH /
   viśrambhituṃ na kṣamamadhuvā śrīścale pade vismayamabhyupaiṣi // Bc_13.69	viSramBitum na kzama-maDuvA SrIH-cale pade vismayam-aByupEzi // Bc_13.69
   tataḥ sa saṃśrutya ca tasya tadvaco mahāmuneḥ prekṣya ca niṣprakampatām /	tatas sa saMSrutya ca tasya tat-vacaH mahA-muneH prekzya ca nizprakampa-tAm /
   jagāma māro vimano hatodyamaḥ śarairjagaccetasi yairvihanyate // Bc_13.70	jagAma mAraH vimanaH hata-udyamaH SarEH-jagat-cetasi yEH-vihanyate // Bc_13.70
   gatapraharṣā viphalīkṛtaśramā praviddhapāṣāṇakaḍaṅgaradrumā /	gata-praharzA viPalIkRta-SramA pravidDa-pAzANa-kaxaFgara-drumA /
   diśaḥ pradudrāva tato 'sya sā camūrhatāśrayeva dviṣatā dviṣaccamūḥ //	diSaH pradudrAva tatas asya sA camUH-hata-ASrayA-iva dvizatA dvizat-camUH //
   Bc_13.71 //	Bc_13.71 //
   dravati saparipakṣe nirjitai puṣpaketau jayatijitamaske nīrajaske maharṣau	dravati sa-paripakze nirjitEH puzpaketO jayati-jitamaske nIrajaske mahA-RzO
   yuvatiriva sahāsā dyauścakāśe sacandrā surabhi ca jalagarbha puṣpavarṣa	yuvatiH-iva sa-hAsA dyOH-cakASe sa-candrA suraBi ca jalagarBa puzpa-varza
   papāta // Bc_13.72 //	papAta // Bc_13.72 //
   iti buddhacarite mahākāvye 'śvaghoṣakṛte māravijayo nāma trayodaśaḥ sargaḥ	iti budDacarite mahAkAvye aSva-Goza-kRte mAravijayaH nAma trayodaSaH sargaH
   CANTO XIV	CANTO XIV
   tato mārabalaṃ jitvā dhairyeṇa ca śamena ca /	tatas mAra-balam jitvA DEryeNa ca Samena ca /
   paramārtha vijijñāsuḥ sa dadhyau dhyānakovidaḥ // Bc_14.1 //	parama-arTa vijijQAsuH sa daDyO DyAna-kovidaH // Bc_14.1 //
   sarveṣu dhyānavidhiṣu prāpya caiśvaryamuttamam /	sarvezu DyAna-viDizu prApya ca-ESvaryam-uttamam /
   sasmāra prathame yāme pūrvajanmaparaṃparām // Bc_14.2 //	sasmAra praTame yAme pUrva-janma-paraMparAm // Bc_14.2 //
   amutrāhamayaṃ nāma cyutastasmādihāgataḥ /	amutra-aham-ayam nAma cyutaH-tasmAt-iha-AgataH /
   uiti janmasahastrāṇi sasmārānubhavanniva // Bc_14.3 //	uiti janma-sahastrANi sasmAra-anuBavan=-iva // Bc_14.3 //
   smṛtvā janma ca mṛtyuṃ ca tāsu tāsūpapattiṣu /	smRtvA janma ca mRtyum ca tAsu tAsu-upapattizu /
   tataḥ sattveṣu kāruṃṇyaṃ cakāra karuṇātmakaḥ // Bc_14.4 //	tatas sattvezu kAruMNyam cakAra karuNA-AtmakaH // Bc_14.4 //
   kṛtveha svajanotsarga punaranyatra ca kriyāḥ /	kRtvA-iha sva-jana-utsarga punar-anyatra ca kriyAH /
   atrāṇaḥ khalu loko 'yaṃ paribhramati cakravat // Bc_14.5 //	atrANaH Kalu lokaH ayam pariBramati cakra-vat // Bc_14.5 //
   ityevaṃ smaratastasya babhūva niyatātmanaḥ /	iti-evam smarataH-tasya baBUva niyata-AtmanaH /
   kadalīgarbhaniḥsāraḥ saṃsāra iti niścayaḥ // Bc_14.6 //	kadalI-garBa-niHsAraH saMsAraH iti niScayaH // Bc_14.6 //
   dvitīye tvāgate yāme so 'dvitīyaparākramaḥ /	dvitIye tu-Agate yAme saH advitIya-parAkramaH /
   divyaṃ lebhe paraṃ cakṣuḥ sarvacakṣuṣmatāṃ varaḥ // Bc_14.7 //	divyam leBe param cakzuH sarva-cakzuzmatAm varaH // Bc_14.7 //
   tatastena sa divyena pariśuddhena cakṣuṣā /	tatas-tena sa divyena pariSudDena cakzuzA /
   dadarśa nikhilaṃ lokamādarśa iva nirmale // Bc_14.8 //	dadarSa niKilam lokam-AdarSaH iva nirmale // Bc_14.8 //
   sattvānāṃ paśyatastasya nikṛṣṭotkṛṣṭakarmaṇām /	sattvAnAm paSyataH-tasya nikRzwa-utkRzwa-karmaNAm /
   pracyutiṃ copapattiṃ ca vavṛdhe karuṇātmatā // Bc_14.9 //	pracyutim ca-upapattim ca vavRDe karuNA-Atma-tA // Bc_14.9 //
   ime duṣkṛtakarmāṇaḥ prāṇino yāni durgatim /	ime duzkRta-karmANaH prANinaH yAni durgatim /
   ime 'nye śubhakarmāṇaḥ pratiṣṭhante tripiṣṭape // Bc_14.10 //	ime anye SuBa-karmANaH pratizWante tripizwape // Bc_14.10 //
   upapannāḥ pratibhaye narake bhṛśadāruṇe /	upapannAH pratiBaye narake BRSa-dAruNe /
   amī duḥkhairbahuvidhaiḥ pīḍyante kṛpaṇaṃ bata // Bc_14.11 //	amI duHKEH-bahuviDEH pIxyante kRpaNam bata // Bc_14.11 //
   pāyyante kvathitaṃ kecidagnivarṇamayorasam /	pAyyante kvaTitam kecid-agni-varNa-maya-urasam /
   āropyante ruvānto 'nye niṣṭaptastambhamāyasam // Bc_14.12 //	Aropyante ruvA-antaH anye nizwapta-stamBam-Ayasam // Bc_14.12 //
   pacyante piṣṭavatkecidayaskumbhīṣvavāṅmukhāḥ /	pacyante pizwa-vat-kecid-ayaskumBIzu-avAFmuKAH /
   dahyante karuṇaṃ keciddīpteṣvaṅgārarāśiṣu // Bc_14.13 //	dahyante karuNam kecid-dIptezu-aFgAra-rASizu // Bc_14.13 //
   kecittīkṣṇairayodaṃṣṭrairbhakṣyante dāruṇaiḥ śvabhiḥ /	kecid-tIkzNEH-ayaH-daMzwrEH-Bakzyante dAruNEH SvaBiH /
   keciddhṛṣṭairayastuṇḍairvāyasairāyasairiva // Bc_14.14 //	kecid-DRzwEH-ayaH-tuNxEH-vAyasEH-AyasEH-iva // Bc_14.14 //
   keciddāhapariśrāntāḥ śītacchāyābhikāṅikṣaṇaḥ /	kecid-dAha-pariSrAntAH SIta=-CAyA-aBikAFikzaNaH /
   asipattravanaṃ nīlaṃ baddhā iva viśantyamī // Bc_14.15 //	asipattravanam nIlam badDAH iva viSanti-amI // Bc_14.15 //
   pāṭyante dāruvatkecitkuṭhārairbaddhabāhavaḥ /	pAwyante dAru-vat-kecid-kuWArEH-badDa-bAhavaH /
   duḥkhe 'pi na vipacyante karmabhirdhāritāsavaḥ // Bc_14.16 //	duHKe api na vipacyante karmaBiH-DArita-asavaH // Bc_14.16 //
   sukhaṃ syāditi yatkarma kṛtaṃ duḥkhanivṛttaye /	suKam syAt-iti yat-karma kRtam duHKa-nivRttaye /
   phalaṃ tasyedamavaśairduḥkhamevopabhujyate // Bc_14.17 //	Palam tasya-idam-avaSEH-duHKam-eva-upaBujyate // Bc_14.17 //
   sukhārthamaśubhaṃ kṛtvā ya ete bhṛśaduḥkhitāḥ /	suKa-arTam-aSuBam kRtvA ye ete BRSa-duHKitAH /
   āsvādaḥ sa kimeteṣāṃ karoti sukhamaṇvapi // Bc_14.18 //	AsvAdaH sa kim-etezAm karoti suKam-aNu-api // Bc_14.18 //
   hasadbhiryatkṛtaṃ karma kaluṣaṃ kaluṣātmabhiḥ /	hasadBiH-yat-kRtam karma kaluzam kaluza-AtmaBiH /
   etatpariṇate kāle krośadbhiranubhūyate // Bc_14.19 //	etat-pariNate kAle kroSadBiH-anuBUyate // Bc_14.19 //
   yadyevaṃ pāpakarmāṇaḥ paśyeyuḥ karmaṇāṃ phalam /	yadi-evam pApa-karmANaH paSyeyuH karmaNAm Palam /
   vameyuruṣṇaṃ rudhiraṃ marmasvabhihatā iva // Bc_14.20 //	vameyuH-uzNam ruDiram marmasu-aBihatAH iva // Bc_14.20 //
   ime 'nye karmabhiścitraiścittavispandasaṃbhavaiḥ /	ime anye karmaBiH-citrEH-citta-vispanda-saMBavEH /
   tiryagyonau vicitrāyāḥmupapannāstapasvinaḥ // Bc_14.21 //	tiryagyonO vicitrAyAHm-upapannAH-tapasvinaH // Bc_14.21 //
   māṃsatvagbāladantārtha vairādapi madādapi /	mAMsa-tvac-bAla-danta-arTa vErAt-api madAt-api /
   hanyante kṛpaṇaṃ yatra bandhūnāṃ paśyatāmapi // Bc_14.22 //	hanyante kRpaNam yatra banDUnAm paSyatAm-api // Bc_14.22 //
   aśaknuvanto 'pyavaśāḥ kṣuttarṣaśramapīḍitāḥ /	aSaknuvantaH api-avaSAH kzuD-tarza-Srama-pIxitAH /
   go 'śvabhūtāśca vāhyante pratodakṣatamūrtayaḥ // Bc_14.23 //	gaH aSva-BUtAH-ca vAhyante pratoda-kzata-mUrtayaH // Bc_14.23 //
   vāhyante gajabhūtāśca valīyāṃso 'pi durbalaiḥ /	vAhyante gaja-BUtAH-ca valIyAMsaH api durbalEH /
   aṅkaśakliṣṭamūrdhānastāḍitāḥ pādapāṣṇibhiḥ // Bc_14.24 //	aFka-Saklizwa-mUrDAnaH-tAxitAH pAda-pAzNiBiH // Bc_14.24 //
   satsvapyanyeṣu duḥkheṣu duḥkhaṃ yatra viśeṣataḥ /	satsu-api-anyezu duHKezu duHKam yatra viSezataH /
   parasparavirodhācca parādhīnatayaiva ca // Bc_14.25 //	paraspara-viroDAt-ca para-aDIna-tayA-eva ca // Bc_14.25 //
   khasthāḥ khasthairhi bādhyante jalasthā jalacāribhiḥ /	Ka-sTAH Ka-sTEH-hi bADyante jala-sTAH jala-cAriBiH /
   sthalasthāḥ sthalasaṃsthaiśca prāpya caivetaretaraiḥ // Bc_14.26 //	sTala-sTAH sTala-saMsTEH-ca prApya ca-eva-itaretarEH // Bc_14.26 //
   upapannāstathā ceme mātsaryākrāntacetasaḥ /	upapannAH-taTA ca-ime mAtsarya-AkrAnta-cetasaH /
   pitṛloke nirāloke kṛpaṇaṃ bhuñjate phalam // Bc_14.27 //	pitR-loke nirAloke kRpaNam BuQjate Palam // Bc_14.27 //
   sūcīchidropamamukhāḥ parvatopamakukṣayaḥ /	sUcI-Cidra-upama-muKAH parvata-upama-kukzayaH /
   kṣuttarṣajanitairduḥkhai pīḍyante duḥkhabhāginaḥ // Bc_14.28 //	kzuD-tarza-janitEH-duHKEH pIxyante duHKa-BAginaH // Bc_14.28 //
   āśayā samatikrāntā dhāryamāṇāḥ svakarmabhiḥ /	ASayA samatikrAntAH DAryamANAH sva-karmaBiH /
   labhante na hyamī bhoktuṃ praviddhānyaśucīnyapi // Bc_14.29 //	laBante na hi-amI Boktum pravidDAni-aSucIni-api // Bc_14.29 //
   puruṣo yadi jānīta mātsaryasyedṛśaṃ phalam /	puruzaH yadi jAnIta mAtsaryasya-IdRSam Palam /
   sarvathā śibivaddadyāccharīrāvayavānapi // Bc_14.30 //	sarvaTA Sibi-vat-dadyAt-SarIra-avayavAn-api // Bc_14.30 //
   ime 'nye narakaprakhye garbhasaṃjñe 'śucihrade /	ime anye naraka-praKye garBa-saMjQe aSuci-hrade /
   upapannā manuṣyeṣu duḥkhamarchanti jantavaḥ // Bc_14.31 //	upapannAH manuzyezu duHKam-arCanti jantavaH // Bc_14.31 //
