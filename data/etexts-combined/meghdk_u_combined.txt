   kaścit kāntāvirahaguruṇā svādhikārāt pramattaḥ $	kaScid kAntA-viraha-guruNA sva-aDikArAt pramattaH $
   śāpenāstaṃgamitamahimā varṣabhogyeṇa bhartuḥ &	SApena-astaMgamita-mahimA varza-BogyeNa BartuH &
   yakṣaś cakre janakatanayāsnānapuṇyodakeṣu %	yakzaH cakre janakatanayA-snAna-puNya-udakezu %
   snigdhacchāyātaruṣu vasatiṃ rāmagiryāśrameṣu // 1.1 //	snigDa=-CAyA-taruzu vasatim rAmagiri-ASramezu // 1.1 //
   tasminn adrau katicid abalāviprayuktaḥ sa kāmī $	tasmin adrO katicid abalA-viprayuktaH sa kAmI $
   nītvā māsān kanakavalayabhraṃśariktaprakoṣṭhaḥ &	nItvA mAsAn kanaka-valaya-BraMSa-rikta-prakozWaH &
   āṣāḍhasya prathamadivase megham āśliṣṭasānuṃ %	AzAXasya praTama-divase meGam ASlizwa-sAnum %
   vaprakrīḍāpariṇatagajaprekṣaṇīyaṃ dadarśa // 1.2 //	vapra-krIxA-pariNata-gaja-prekzaNIyam dadarSa // 1.2 //
   tasya sthitvā katham api puraḥ kautukādhānahetor $	tasya sTitvA kaTam api puras kOtuka-ADAna-hetoH $
   antarbāṣpaś ciram anucaro rājarājasya dadhyau &	antar-bAzpaH ciram anucaraH rAjarAjasya daDyO &
   meghāloke bhavati sukhino 'py anyathāvṛtti cetaḥ %	meGa-Aloke Bavati suKinaH api anyaTAvRtti cetaH %
   kaṇṭhāśleṣapraṇayini jane kiṃ punar dūrasaṃsthe // 1.3 //	kaNWa-ASleza-praNayini jane kim punar dUra-saMsTe // 1.3 //
   pratyāsanne nabhasi dayitājīvitālambanārthī $	pratyAsanne naBasi dayitA-jIvita-Alambana-arTI $
   jīmūtena svakuśalamayīṃ hārayiṣyan pravṛttim &	jImUtena sva-kuSala-mayIm hArayizyan pravRttim &
   sa pratyagraiḥ kuṭajakusumaiḥ kalpitārghāya tasmai %	sa pratyagrEH kuwaja-kusumEH kalpita-arGAya tasmE %
   prītaḥ prītipramukhavacanaṃ svāgataṃ vyājahāra // 1.4 //	prItaH prIti-pramuKa-vacanam svAgatam vyAjahAraH // 1.4 //
   dhūmajyotiḥsalilamarutāṃ saṃnipātaḥ kva meghaḥ $	DUma-jyotiH-salila-marutAm saMnipAtaH kva meGaH $
   sandeśārthāḥ kva paṭukaraṇaiḥ prāṇibhiḥ prāpaṇīyāḥ &	sandeSa-arTAH kva pawu-karaNEH prANiBiH prApaNIyAH &
   ity autsukyād aparigaṇayan guhyakas taṃ yayāce %	iti OtsukyAt aparigaNayan guhyakaH tam yayAce %
   kāmārtā hi prakṛtikṛpaṇāś cetanācetaeṣu // 1.5 //	kAma-ArtAH hi prakRti-kRpaNAH cetanA-cetaezu // 1.5 //
   jātaṃ vaṃśe bhuvanavidite puṣkarāvartakānāṃ $	jAtam vaMSe Buvana-vidite puzkara-AvartakAnAm $
   jānāmi tvāṃ prakṛtipuruṣaṃ kāmarūpaṃ maghonaḥ &	jAnAmi tvAm prakRti-puruzam kAmarUpam maGonaH &
   tenārthitvaṃ tvayi vidhivaśād dūrabandhur gato 'haṃ %	tena-arTi-tvam tvayi viDi-vaSAt dUra-banDuH gataH aham %
   yācñā moghā varam adhiguṇe nādhame labdhakāmā // 1.6 //	yAcQA moGAH varam aDiguNe na-aDame labDa-kAmAH // 1.6 //
   saṃtaptānāṃ tvamasi śaraṇaṃ tat payoda priyāyāḥ $	saMtaptAnAm tvam-asi SaraNam tat payoda priyAyAH $
   saṃdeśaṃ me hara dhanapatikrodhaviśleṣitasya &	saMdeSam me hara Danapati-kroDa-viSlezitasya &
   gantavyā te vasatir alakā nāma yakṣeśvarāṇāṃ %	gantavyA te vasatiH alakAH nAma yakza-ISvarANAm %
   bāhyodyānasthitaharaśiraścandrikādhautaharmyā // 1.7 //	bAhya-udyAna-sTita-hara-SiraH-candrikA-DOta-harmyA // 1.7 //
   tvām ārūḍhaṃ pavanapadavīm udgṛhītālakāntāḥ $	tvAm ArUXam pavana-padavIm udgRhIta-alaka-antAH $
   prekṣiṣyante pathikavanitāḥ pratyayād āśvasantyaḥ &	prekzizyante paTika-vanitAH pratyayAt ASvasantyaH &
   kaḥ saṃnaddhe virahavidhurāṃ tvayy upekṣeta jāyāṃ %	kaH saMnadDe viraha-viDurAm tvayi upekzeta jAyAm %
   na syād anyo 'py aham iva jano yaḥ parādhīnavṛttiḥ // 1.8 //	na syAt anyaH api aham iva janaH yaH para-aDIna-vRttiH // 1.8 //
   tvāṃ cāvaśyaṃ divasagaṇanātatparām ekapatnīm $	tvAm ca-avaSyam divasa-gaNanA-tatparAm ekapatnIm $
   avyāpannām avihatagatir drakṣyasi bhrātṛjāyām &	avyApannAm avihata-gatiH drakzyasi BrAtR-jAyAm &
   āśābandhaḥ kusumasadṛśaṃ prāyaśo hy aṅganānāṃ %	ASAbanDaH kusuma-sadRSam prAyaSas hi aFganAnAm %
   sadyaḥ pāti praṇayi hṛdayaṃ viprayoge ruṇaddhi // 1.9 //	sadyas pAti praNayi hRdayam viprayoge ruNadDi // 1.9 //
   mandaṃ mandaṃ nudati pavanaś cānukūlo yathā tvāṃ $	mandam mandam nudati pavanaH ca-anukUlaH yaTA tvAm $
   vāmaś cāyaṃ nadati madhuraṃ cātakas te sagandhaḥ &	vAmaH ca-ayam nadati maDuram cAtakaH te sa-ganDaH &
   garbhādhānakṣaṇaparicayān nūnam ābaddhamālāḥ %	garBADAna-kzaNa-paricayAt nUnam AbadDa-mAlAH %
   seviṣyante nayanasubhagaṃ khe bhavantaṃ balākāḥ // 1.10 //	sevizyante nayana-suBagam Ke Bavantam balAkAH // 1.10 //
   kartuṃ yac ca prabhavati mahīm ucchilīndhrām avandhyāṃ $	kartum yat ca praBavati mahIm ucCilInDrAm avanDyAm $
   tac chrutvā te śravaṇasubhagaṃ garjitaṃ mānasotkāḥ &	tat SrutvA te SravaNa-suBagam garjitam mAnasa-utkAH &
   ā kailāsād bisakisalayacchedapātheyavantaḥ %	A kElAsAt bisa-kisalaya=-Ceda-pATeyavantaH %
   saṃpatsyante nabhasi bhavato rājahaṃsāḥ sahāyāḥ // 1.11 //	saMpatsyante naBasi BavataH rAjahaMsAH sahAyAH // 1.11 //
   āpṛcchasva priyasakham amuṃ tuṅgam āliṅgya śailaṃ $	ApRcCasva priya-saKam amum tuFgam AliFgya SElam $
   vandyaiḥ puṃsāṃ raghupatipadair aṅkitaṃ mekhalāsu &	vandyEH puMsAm raGupati-padEH aFkitam meKalAsu &
   kāle kāle bhavati bhavato yasya saṃyogam etya %	kAle kAle Bavati BavataH yasya saMyogam etya %
   snehavyaktiś ciravirahajaṃ muñcato bāṣpamuṣṇam // 1.12 //	sneha-vyaktiH cira-viraha-jam muQcataH bAzpam-uzNam // 1.12 //
   margaṃ tāvac chṛṇu kathayatas tvatprayāṇānurūpaṃ $	margam tAvat SRNu kaTayataH tvad-prayANa-anurUpam $
   saṃdeśaṃ me tadanu jalada śroṣyasi śrotrapeyam &	saMdeSam me tadanu jalada Srozyasi Srotra-peyam &
   khinnaḥ khinnaḥ śihariṣu padaṃ nyasya gantāsi yatra %	KinnaH KinnaH Siharizu padam nyasya gantAsi yatra %
   kṣīṇaḥ kṣīṇaḥ parilaghu payaḥ srotasāṃ copabhujya // 1.13 //	kzINaH kzINaH parilaGu payaH srotasAm ca-upaBujya // 1.13 //
   adreḥ śṛṅgaṃ harati pavanaḥ kiṃ svid ity unmukhībhir $	adreH SRFgam harati pavanaH kim svid iti unmuKIBiH $
   dṛṣṭotsāhaś cakitacakitaṃ mugdhasiddhāṅganābhiḥ &	dRzwa-utsAhaH cakita-cakitam mugDa-sidDa-aFganABiH &
   sthānād asmāt sarasaniculād utpatodaṅmukhaḥ khaṃ %	sTAnAt asmAt sarasa-niculAt utpata-udaFmuKaH Kam %
   diṅnāgānāṃ pathi pariharan sthūlahastāvalepān // 1.14 //	diFnAgAnAm paTi pariharan sTUla-hasta-avalepAn // 1.14 //
   ratnacchāyāvyatikara iva prekṣyametatpurastād $	ratna=-CAyA-vyatikaraH iva prekzyam-etat-purastAt $
   valmīkāgrāt prabhavati dhanuḥkhaṇḍam ākhaṇḍalasya &	valmIka-agrAt praBavati DanuH-KaNxam AKaNxalasya &
   yena śyāmaṃ vapur atitarāṃ kāntim āpatsyate te %	yena SyAmam vapuH atitarAm kAntim Apatsyate te %
   barheṇeva sphuritarucinā gopaveṣasya viṣṇoḥ // 1.15 //	barheNa-iva sPurita-rucinA gopa-vezasya vizNoH // 1.15 //
   tvayy āyantaṃ kṛṣiphalam iti bhrūvikārān abhijñaiḥ $	tvayi Ayantam kRzi-Palam iti BrU-vikArAn aBijQEH $
   prītisnigdhairjanapadavadhūlocanaiḥ pīyamānaḥ &	prIti-snigDEH-janapada-vaDU-locanEH pIyamAnaH &
   sadyaḥsīrotkaṣaṇasurabhi kṣetram āruhya mālaṃ %	sadyaHsIra-utkazaNa-suraBi kzetram Aruhya mAlam %
   kiṃcit paścād vraja laghugatir bhūya evottareṇa // 1.16 //	kiMcid paScAt vraja laGu-gatiH BUyas eva-uttareNa // 1.16 //
   tvām āsārapraśamitavanopaplavaṃ sādhu mūrdhnā $	tvAm AsAra-praSamita-vana-upaplavam sADu mUrDnA $
   vakṣyaty adhvaśramaparigataṃ sānumān āmrakūṭaḥ &	vakzyati aDva-Srama-parigatam sAnumAn AmrakUwaH &
   na kṣudro 'pi prathamasukṛtāpekṣayā saṃśrayāya %	na kzudraH api praTama-sukRta-apekzayA saMSrayAya %
   prāpte mitre bhavati vimukhaḥ kiṃ punar yas tatthoccaiḥ // 1.17 //	prApte mitre Bavati vimuKaH kim punar yaH tatTa-uccEs // 1.17 //
   channopāntaḥ pariṇataphaladyotibhiḥ kānanāmrais $	Canna-upAntaH pariNata-Pala-dyotiBiH kAna-nAmrEH $
   tvayy ārūḍhe śikharam acalaḥ snigdhaveṇīsavarṇe &	tvayi ArUXe SiKaram acalaH snigDa-veNI-savarNe &
   nūnaṃ yāsyaty amaramithunaprekṣaṇīyām avasthāṃ %	nUnam yAsyati amara-miTuna-prekzaNIyAm avasTAm %
   madhye śyāmaḥ stana iva bhuvaḥ śeṣavistārapāṇḍuḥ // 1.18 //	maDye SyAmaH stanaH iva BuvaH Seza-vistAra-pANxuH // 1.18 //
   sthitvā tasmin vanacaravadhūbhuktakuñje muhūrtaṃ $	sTitvA tasmin vana-cara-vaDU-Bukta-kuQje muhUrtam $
   toyotsargadrutataragatis tatparaṃ vartma tīrṇaḥ &	toya-utsarga-drutatara-gatiH tad-param vartma tIrNaH &
   revāṃ drakṣyasy upalaviṣame vindhyapāde viśīrṇāṃ %	revAm drakzyasi upala-vizame vinDya-pAde viSIrNAm %
   bhakticchedair iva viracitāṃ bhūtim aṅge gajasya // 1.19 //	Bakti=-CedEH iva viracitAm BUtim aFge gajasya // 1.19 //
   {adhvaklāntaṃ pratimukhagataṃ sānumānāmrakūṭas $	{aDva-kla-antam pratimuKa-gatam sAnumAn-AmrakUwaH $
   tuṅgena tvāṃ jalada śirasā vakṣyati ślāghamānaḥ &	tuFgena tvAm jalada SirasA vakzyati SlAGamAnaH &
   āsāreṇa tvam api śamayes tasya naidāgham agniṃ %	AsAreNa tvam api SamayeH tasya nEdAGam agnim %
   sadbhāvārdraḥ phalati na cireṇopakāro mahatsu // 1.19a} //	sadBAva-ArdraH Palati na cireNa-upakAraH mahatsu // 1.19a} //
   tasyās tiktair vanagajamadair vāsitaṃ vāntavṛṣṭir $	tasyAH tiktEH vana-gaja-madEH vAsitam vAnta-vRzwiH $
   jambūkuñjapratihatarayaṃ toyam ādāya gaccheḥ &	jambU-kuQja-pratihata-rayam toyam AdAya gacCeH &
   antaḥsāraṃ ghana tulayituṃ nānilaḥ śakṣyati tvāṃ %	antaHsAram Gana tulayitum na-anilaH Sakzyati tvAm %
   riktaḥ sarvo bhavati hi laghuḥ pūrṇatā gauravāya // 1.20 //	riktaH sarvaH Bavati hi laGuH pUrNa-tA gOravAya // 1.20 //
   nīpaṃ dṛṣṭvā haritakapiśaṃ kesarair ardharūḍhair $	nIpam dRzwvA harita-kapiSam kesarEH arDa-rUXEH $
   āvirbhūtaprathamamukulāḥ kandalīś cānukaccham &	AvirBUta-praTama-mukulAH kandalIH ca-anukacCam &
   jagdhvāraṇyeṣv adhikasurabhiṃ gandham āghrāya corvyāḥ %	jagDvA-araNyezu aDika-suraBim ganDam AGrAya ca-urvyAH %
   sāraṅgās te jalalavamucaḥ sūcayiṣyanti mārgam // 1.21 //	sAraFgAH te jala-lava-mucaH sUcayizyanti mArgam // 1.21 //
   ambhobindugrahaṇacaturāṃś cātakān vīkṣamāṇāḥ $	amBaH-bindu-grahaNa-caturAn cAtakAn vIkzamANAH $
   śreṇībhūtāḥ parigaṇanayā nirdiśanto balākāḥ &	SreNI-BUtAH parigaNanayA nirdiSantaH balAkAH &
   tvām āsādya stanitasamaye mānayiṣyanti siddhāḥ %	tvAm AsAdya stanita-samaye mAnayizyanti sidDAH %
   sotkampāni priyasahacarīsaṃbhramāliṅgitāni // 1.22 //	sa-utkampAni priya-sahacarI-saMBrama-AliFgitAni // 1.22 //
   utpaśyāmi drutamapi sakhe matpriyārthaṃ yiyāsoḥ $	utpaSyAmi drutam-api saKe mad-priya-arTam yiyAsoH $
   kālakṣepaṃ kakubhasurabhau parvate parvete te &	kAlakzepam kakuBa-suraBO parvate parvete te &
   śuklāpāṅgaiḥ sajalanayanaiḥ svāgatīkṛtya kekāḥ %	Sukla-apAFgEH sa-jala-nayanEH svAgatIkRtya kekAH %
   pratudyātaḥ katham api bhavān gantum āśu vyavasyet // 1.23 //	pratudya-atas kaTam api BavAn gantum ASu vyavasyet // 1.23 //
   pāṇḍucchāyopavanavṛtayaḥ ketakaiḥ sūcibhinnair $	pANxu=-CAyA-upavana-vRtayaH ketakEH sUci-BinnEH $
   nīḍārambhair gṛhabalibhujām ākulagrāmacaityāḥ &	nIxa-AramBEH gRha-baliBujAm Akula-grAma-cEtyAH &
   tvayy āsanne pariṇataphalaśyāmajambūvanāntāḥ %	tvayi Asanne pariNata-Pala-SyAma-jambU-vanAntAH %
   saṃpatsyante katipayadinasthāyihaṃsā daśārṇāḥ // 1.24 //	saMpatsyante katipaya-dina-sTAyi-haMsAH daSArNAH // 1.24 //
   teṣāṃ dikṣu prathitavidiśālakṣaṇāṃ rājadhānīṃ $	tezAm dikzu praTita-vidiSA-lakzaNAm rAjaDAnIm $
   gatvā sadyaḥ phalam avikalaṃ kāmukatvasya labdhā &	gatvA sadyas Palam avikalam kAmuka-tvasya labDA &
   tīropāntastanitasubhagaṃ pāsyasi svādu yasmāt %	tIra-upAnta-stanita-suBagam pAsyasi svAdu yasmAt %
   sabhrūbhaṅgaṃ mukham iva payo vetravatyāś calormi // 1.25 //	sa-BrU-BaFgam muKam iva payaH vetravatyAH cala-Urmi // 1.25 //
   nīcairākhyaṃ girim adhivases tatra viśrāmahetos $	nIcEs-AKyam girim aDivaseH tatra viSrAma-hetoH $
   tvatsamparkāt pulakitam iva prauḍhapuṣpaiḥ kadambaiḥ &	tvad-samparkAt pulakitam iva prOXa-puzpEH kadambEH &
   yaḥ puṇyastrīratiparimalodgāribhir nāgarāṇām %	yaH puNya-strI-rati-parimala-udgAriBiH nAgarANAm %
   uddāmāni prathayati śilāveśmabhir yauvanāni // 1.26 //	uddAmAni praTayati SilA-veSmaBiH yOvanAni // 1.26 //
   viśrāntaḥ san vraja vananadītīrajānāṃ niṣiñcann $	viSrAntaH san vraja vana-nadI-tIra-jAnAm niziQcan $
   udyānānāṃ navajalakaṇair yūthikājālkāni &	udyAnAnAm nava-jala-kaNEH yUTikA-jAlkAni &
   gaṇḍasvedāpanayanarujāklāntakarṇotpalānāṃ %	gaNxa-sveda-apanayana-rujA-klAnta-karNa-utpalAnAm %
   chāyādānāt kṣaṇaparicitaḥ puṣpalāvīmukhānām // 1.27 //	CAyA-dAnAt kzaNa-paricitaH puzpalAvI-muKAnAm // 1.27 //
   vakraḥ panthā yadapi bhavataḥ prasthitasyottarāśāṃ $	vakraH panTAH yat-api BavataH prasTitasya-uttara-ASAm $
   saudhotsaṅgapraṇayavimukho mā sma bhūr ujjayinyāḥ &	sODa-utsaFga-praNaya-vimuKaH mA sma BUH ujjayinyAH &
   vidyuddāmasphuritacakritais tatra paurāṅganānāṃ %	vidyut-dAma-sPurita-cakritEH tatra pOra-aFganAnAm %
   lolāpāṅgair yadi na ramase locanair vañcito 'si // 1.28 //	lola-apAFgEH yadi na ramase locanEH vaQcitaH asi // 1.28 //
   vīcikṣobhastanitavihagaśreṇikāñcīguṇāyāḥ $	vIci-kzoBa-stanita-vihaga-SreNi-kAQcI-guNAyAH $
   saṃsarpantyāḥ skhalitasubhagaṃ darśitāvartanābhaḥ &	saMsarpantyAH sKalita-suBagam darSita-Avartana-ABaH &
   nirvindhyāyāḥ pathi bhava rasābhyantaraḥ saṃnipatya %	nirvinDyAyAH paTi Bava rasa-aByantaraH saMnipatya %
   strīṇām ādyaṃ praṇayavacanaṃ vibhramo hi priyeṣu // 1.29 //	strINAm Adyam praNaya-vacanam viBramaH hi priyezu // 1.29 //
   veṇībhūtapratanusalilā tām atītasya sindhuḥ $	veNIBUta-pratanu-salilA tAm atItasya sinDuH $
   pāṇḍucchāyā taṭaruhatarubhraṃśibhirjīrṇaparṇaiḥ &	pANxu=-CAyA tawaruha-taru-BraMSiBiH-jIrNa-parNEH &
   saubhāgyaṃ te subhaga virahāvasthayā vyañjayantī %	sOBAgyam te suBaga viraha-avasTayA vyaQjayantI %
   kārśyaṃ yena tyajati vidhinā sa tvayaivopapādyaḥ // 1.30 //	kArSyam yena tyajati viDinA sa tvayA-eva-upapAdyaH // 1.30 //
   prāpyāvantīn udayanakathākovidagrāmavṛddhān $	prApya-avantIn udayana-kaTA-kovida-grAma-vRdDAn $
   pūrvoddiṣṭām upasara purīṃ śrīviśālāṃ viśālām &	pUrva-uddizwAm upasara purIm SrI-viSAlAm viSAlAm &
   svalpībhūte sucaritaphale svargiṇāṃ gāṃ gatānāṃ %	su-alpIBUte su-carita-Pale svargiNAm gAm gatAnAm %
   śeṣaiḥ puṇyair hṛtam iva divaḥ kāntimat khaṇḍam ekam // 1.31 //	SezEH puNyEH hRtam iva divaH kAntimat KaNxam ekam // 1.31 //
   dīrghīkurvan paṭu madakalaṃ kūjitaṃ sārasānāṃ $	dIrGIkurvan pawu mada-kalam kUjitam sArasAnAm $
   pratyūṣeṣu sphuṭitakamalāmodamaitrīkaṣāyaḥ &	pratyUzezu sPuwita-kamala-Amoda-mEtrI-kazAyaH &
   yatra strīṇāṃ harati surataglānim aṅgānukūlaḥ %	yatra strINAm harati surata-glAnim aFga-anukUlaH %
   śiprāvātaḥ priyatama iva prārthanācāṭukāraḥ // 1.32 //	SiprAvAtaH priyatamaH iva prArTanA-cAwu-kAraH // 1.32 //
   hārāṃs tārāṃs taralaguṭikān koṭiśaḥ śaṅkaśuktīḥ $	hArAn tArAn tarala-guwikAn kowiSas SaFka-SuktIH $
   śaṣpaśyāmān marakatamaṇīn unmayūkhaprarohān &	Sazpa-SyAmAn marakata-maNIn unmayUKa-prarohAn &
   dṛṣṭvā yasyāṃ vipaṇiracitān vidrumāṇāṃ ca bhaṅgān %	dRzwvA yasyAm vipaNi-racitAn vidrumANAm ca BaFgAn %
   saṃlakṣyante salilanidhayas toyamātrāvaśeṣāḥ // 1.33 //	saMlakzyante salila-niDayaH toya-mAtra-avaSezAH // 1.33 //
   pradyotasya priyaduhitaraṃ vatsarājo 'tra jahre $	pradyotasya priya-duhitaram vatsa-rAjaH atra jahre $
   haimaṃ tāladrumavanam abhūd atra tasyaiva rājñaḥ &	hEmam tAla-druma-vanam aBUt atra tasya-eva rAjQaH &
   atrodbhrāntaḥ kila nalagiriḥ stambham utpāṭya darpād %	atra-udBrAntaH kila nalagiriH stamBam utpAwya darpAt %
   ity āgantūn ramayati jano yatra bandhūn abhijñaḥ // 1.34 //	iti AgantUn ramayati janaH yatra banDUn aBijQaH // 1.34 //
   jālodgīrṇair upacitavapuḥ keśasaṃskāradhūpair $	jAla-udgIrNEH upacita-vapuH keSa-saMskAra-DUpEH $
   bandhuprītyā bhavanaśikhjibhir dattanṛtyopahāraḥ &	banDu-prItyA Bavana-SiKjiBiH datta-nRtya-upahAraH &
   harmyeṣv asyāḥ kusumasurabhiṣv adhavakhedaṃ nayethā %	harmyezu asyAH kusuma-suraBizu aDava-Kedam nayeTAH %
   lakṣmīṃ paśyaṃl lalitavanitāpādarāgāṅkiteṣu // 1.35 //	lakzmIm paSyan lalita-vanitA-pAda-rAga-aFkitezu // 1.35 //
   bhartuḥ kaṇṭhacchavir iti gaṇaiḥ sādaraṃ vīkṣyamāṇaḥ $	BartuH kaNWa=-CaviH iti gaNEH sa-Adaram vIkzyamANaH $
   puṇyaṃ yāyās tribhuvanaguror dhāma caṇḍīśvarasya &	puNyam yAyAH triBuvana-guroH DAma caNxISvarasya &
   dhūtodyānaṃ kuvalayarajogandhibhir gandhavatyās %	DUta-udyAnam kuvalaya-rajaH-ganDiBiH ganDavatyAH %
   toyakrīḍāniratayuvatisnānatiktair marudbhiḥ // 1.36 //	toya-krIxA-nirata-yuvati-snAna-tiktEH marudBiH // 1.36 //
   apy anyasmiñ jaladhara mahākālam āsādya kāle $	api anyasmin jalaDara mahAkAlam AsAdya kAle $
   sthātavyaṃ te nayanaviṣayaṃ yāvad atyeti bhānuḥ &	sTAtavyam te nayana-vizayam yAvat atyeti BAnuH &
   kurvan sandhyāvalipaṭahatāṃ śūlinaḥ ślāghanīyām %	kurvan sanDyA-Avali-pawa-hatAm SUlinaH SlAGanIyAm %
   āmandrāṇāṃ phalam avikalaṃ lapsyase garjitānām // 1.37 //	AmandrANAm Palam avikalam lapsyase garjitAnAm // 1.37 //
   pādanyāsaiḥ kvaṇitaraśanās tatra līlāvadhūtai $	pAda-nyAsEH kvaNita-raSanAH tatra lIlA-avaDUtE $
   ratnacchāyākhacitavalibhiś cāmaraiḥ klāntahastāḥ &	ratna=-CAyA-Kacita-valiBiH cAmarEH klAnta-hastAH &
   veśyās tvatto nakhapadasukhān prāpya varṣāgrabindūn %	veSyAH tvattaH naKa-pada-suKAn prApya varza-agra-bindUn %
   āmokṣyante tvayi madhukaraśreṇidīrghān kaṭakṣān // 1.38 //	Amokzyante tvayi maDukara-SreNi-dIrGAn kawakzAn // 1.38 //
   paścād uccairbhujataruvanaṃ maṇḍalenābhlīnaḥ $	paScAt uccEs-Buja-taru-vanam maNxalena-ABlInaH $
   sāṃdhyaṃ tejaḥ pratinavajapāpuṣparaktaṃ dadhānaḥ &	sAMDyam tejaH pratinava-japA-puzpa-raktam daDAnaH &
   nṛttārambhe hara paśupater ārdranāgājinecchāṃ %	nRtta-AramBe hara paSupateH Ardra-nAga-ajina-icCAm %
   śāntodvegastimitanayanaṃ dṛṣṭabhaktir bhavānyā // 1.39 //	SAnta-udvega-stimita-nayanam dRzwa-BaktiH BavAnyAH // 1.39 //
   gacchantīnāṃ ramāṇavasatiṃ yoṣitāṃ tatra naktaṃ $	gacCantInAm ramANa-vasatim yozitAm tatra naktam $
   ruddhāloke narapatipathe sūcibhedyais tamobhiḥ &	rudDa-Aloke narapati-paTe sUci-BedyEH tamoBiH &
   saudāmanyā kanakanikaṣasnigdhayā darśayorvīṃ %	sOdAmanyA kanaka-nikaza-snigDayA darSaya-urvIm %
   toyotsargastanitamuharo mā ca bhūrviklavāstāḥ // 1.40 //	toya-utsarga-stanitamuharaH mA ca BUH-viklavAH-tAH // 1.40 //
   tāṃ kasyāṃcid bhavanavalabhau suptapārāvatāyāṃ $	tAm kasyAMcid Bavana-valaBO supta-pArAvatAyAm $
   nītvā rātriṃ ciravilasanāt khinnavidyutkalatraḥ &	nItvA rAtrim cira-vilasanAt Kinna-vidyut-kalatraH &
   dṛṣṭe sūrye punarapi bhavān vāhayedadhvaśeṣaṃ %	dRzwe sUrye punar-api BavAn vAhayet-aDva-Sezam %
   mandāyante na khalu suhṛdāmabhyupatārthakṛtyāḥ // 1.41 //	mandAyante na Kalu suhRdAm-aByupata-arTa-kRtyAH // 1.41 //
   tasmin kāle nayanasaliaṃ yoṣitāṃ khaṇḍitānāṃ $	tasmin kAle nayana-saliam yozitAm KaNxitAnAm $
   śāntiṃ neyaṃ praṇayibhir ato vartma bhānos tyajāśu &	SAntim na-iyam praNayiBiH atas vartma BAnoH tyaja-ASu &
   prāleyāstraṃ kamalavadanāt so.api hartuṃ nalinyāḥ %	prAleya-astram kamala-vadanAt so.api hartum nalinyAH %
   pratyāvṛttastvayi kararudhi syādanalpabhyasūyaḥ // 1.42 //	pratyAvRttaH-tvayi kararuDi syAt-analpaByasUyaH // 1.42 //
   gambhīrāyāḥ payasi saritaś cetasīva prasanne $	gamBIrAyAH payasi saritaH cetasi-iva prasanne $
   chāyātmāpi prakṛtisubhago lapsyate te praveśam &	CAyA-AtmA-api prakRti-suBagaH lapsyate te praveSam &
   tasmād asyāḥ kumudaviśadāny arhasi tvaṃ na dhairyān %	tasmAt asyAH kumuda-viSadAni arhasi tvam na DEryAn %
   moghīkartuṃ caṭulaśaphorodvartanaprekṣitāni // 1.43 //	moGIkartum cawula-SaPa-ura-udvartana-prekzitAni // 1.43 //
   tasyāḥ kiṃcit karadhṛtam iva prāptvāīraśākhaṃ $	tasyAH kiMcid kara-DRtam iva prAptvA-AIra-SAKam $
   hṛtvā nīlaṃ salilavasanaṃ muktarodhonitambam &	hRtvA nIlam salila-vasanam mukta-roDaH-nitambam &
   prasthānaṃ te katham api sakhe lambamānasya bhāvi %	prasTAnam te kaTam api saKe lambamAnasya BAvi %
   jñātāsvādo vivṛtajaghanāṃ ko vihātuṃ samarthā // 1.44 //	jQAta-AsvAdaH vivRta-jaGanAm kaH vihAtum samarTAH // 1.44 //
   tvanniṣyandocchvasitavasudhāgandhasamparkaramyaḥ $	tvad-nizyanda-ucCvasita-vasuDA-ganDa-samparka-ramyaH $
   srotorandhradhvanitasubhagaṃ dantibhiḥ pīyamānaḥ &	srotaH-ranDra-Dvanita-suBagam dantiBiH pIyamAnaH &
   nīcair vāsyaty upajigamiṣor devapūrvaṃ giriṃ te %	nIcEs vAsyati upajigamizoH deva-pUrvam girim te %
   śīto vāyuḥ pariṇamayitā kānanodumbarāṇām // 1.45 //	SItaH vAyuH pariNamayitA kAnana-udumbarANAm // 1.45 //
   tatra skandaṃ niyatavasatiṃ puṣpameghīkṛtātmā $	tatra skandam niyata-vasatim puzpa-meGIkRta-AtmA $
   puṣpāsāraiḥ snapayatu bhavān vyomagaṅgājalārdraiḥ &	puzpa-AsArEH snapayatu BavAn vyomagaFgA-jala-ArdrEH &
   rakṣāhetor navaśaśibhṛtā vāsavīnāṃ camūnām %	rakzA-hetoH nava-SaSi-BRtA vAsavInAm camUnAm %
   atyādityaṃ hutavahamukhe saṃbhṛtaṃ tad dhi teyaḥ // 1.46 //	ati-Adityam hutavaha-muKe saMBRtam tat Di teyaH // 1.46 //
   jyotirlekhāvalayi galitaṃ yasya barhaṃ bhavānī $	jyotiH-leKA-valayi galitam yasya barham BavAnI $
   putrapremṇā kuvalayadalaprāpi karṇe karoti &	putra-premNA kuvalaya-dala-prApi karNe karoti &
   dhautāpāṅgaṃ haraśaśirucā pāvakes taṃ mayūraṃ %	DOta-apAFgam hara-SaSi-rucA pAvakeH tam mayUram %
   paścād adrigrahaṇagurubhir garjitair nartayethāḥ // 1.47 //	paScAt adri-grahaNa-guruBiH garjitEH nartayeTAH // 1.47 //
   ārādyainaṃ śaravaṇabhavaṃ devam ullaṅghitādhvā $	ArAdya-enam SaravaNa-Bavam devam ullaFGita-aDvA $
   siddhadvandvair jalakaṇabhayād vīṇibhir muktamārgaḥ &	sidDa-dvandvEH jala-kaNa-BayAt vINiBiH mukta-mArgaH &
   vyālambethāḥ surabhitanayālambhajāṃ mānayiṣyan %	vyAlambeTAH suraBi-tanayA-AlamBa-jAm mAnayizyan %
   srotomūrtyā bhuvi pariṇatāṃ rantidevasya kīrtim // 1.48 //	srotaH-mUrtyAH Buvi pariNatAm rantidevasya kIrtim // 1.48 //
   tvayy ādātuṃ jalam avanate śārṅgiṇo varṇacaure $	tvayi AdAtum jalam avanate SArFgiNaH varNa-cOre $
   tasyāḥ sindhoḥ pṛthum api tanuṃ dūrabhāvāt pravāham &	tasyAH sinDoH pRTum api tanum dUra-BAvAt pravAham &
   prekṣiṣyante gaganagatayo nūnam āvarjya dṛṣṭir %	prekzizyante gagana-gatayaH nUnam Avarjya dRzwiH %
   ekaṃ bhuktāguṇam iva bhuvaḥ sthūlamadhyendranīlam // 1.49 //	ekam BuktA-guNam iva BuvaH sTUla-maDya-indranIlam // 1.49 //
   tām uttīrya vraja paricitabhrūlatāvibhramāṇāṃ $	tAm uttIrya vraja paricita-BrU-latA-viBramANAm $
   pakṣmotkṣepād uparivilasatkṛṣṇaśāraprabhāṇām &	pakzma-utkzepAt upari-vilasat-kRzNa-SAra-praBANAm &
   kundakṣepānugamadhukaraśrīmuṣām ātmabimbaṃ %	kunda-kzepa-anuga-maDukara-SrI-muzAm Atma-bimbam %
   pātrīkurvan daśapuravadhūnetrakautūhalānām // 1.50 //	pAtrIkurvan daSa-puravaDU-netra-kOtUhalAnAm // 1.50 //
   brahmāvartaṃ janapadam atha cchāyayā gāhamānaḥ $	brahmAvartam janapadam aTa cCAyayA gAhamAnaH $
   kṣetraṃ kṣatrapradhanapiśunaṃ kauravaṃ tad bhajethāḥ &	kzetram kzatra-praDana-piSunam kOravam tat BajeTAH &
   rājanyānāṃ śitaśaraśatair yatra gāṇḍīvadhanvā %	rAjanyAnAm Sita-Sara-SatEH yatra gANxIvaDanvA %
   dhārāpātais tvam iva kamalāny abhyavarṣan mukhāni // 1.51 //	DArA-pAtEH tvam iva kamalAni aByavarzat muKAni // 1.51 //
   hitvā hālām abhimatarasāṃ revatīlocanāṅkāṃ $	hitvA hAlAm aBimata-rasAm revatI-locana-aFkAm $
   bandhuprītyā samaravimukho lāṅgalī yāḥ siṣeve &	banDu-prItyA samara-vimuKaH lAFgalI yAH sizeve &
   kṛtvā tāsām adhigamam apāṃ saumya sārasvatīnām %	kRtvA tAsAm aDigamam apAm sOmya sArasvatInAm %
   antaḥ śuddhas tvam api bhavitā varṇamātreṇa kṛṣṇaḥ // 1.52 //	antar SudDaH tvam api BavitA varNa-mAtreNa kRzNaH // 1.52 //
   tasmād gaccher anukanakhalaṃ śailarājāvatīrṇāṃ $	tasmAt gacCeH anukana-Kalam SElarAja-avatIrNAm $
   jāhnoḥ kanyāṃ sagaratanayasvargasopānapaṅktim &	jAhnoH kanyAm sagara-tanaya-svarga-sopAna-paFktim &
   gaurīvaktrabhrukuṭiracanāṃ yā vihasyeva phenaiḥ %	gOrI-vaktra-Brukuwi-racanAm yA vihasya-iva PenEH %
   śambhoḥ keśagrahaṇam akarod indulagnormihastā // 1.53 //	SamBoH keSa-grahaNam akarot indu-lagna-Urmi-hastAH // 1.53 //
   tasyāḥ pātuṃ suragaja iva vyomni paścārdhalambī $	tasyAH pAtum sura-gajaH iva vyomni paSca-arDa-lambI $
   tvaṃ ced acchasphaṭikaviśadaṃ tarkayes tiryag ambhaḥ &	tvam ced acCa-sPawika-viSadam tarkayeH tiryak amBaH &
   saṃsarpantyā sapadi bhavataḥ srotasi cchāyayāsau %	saMsarpantyA sapadi BavataH srotasi cCAyayA-asO %
   syād asthānopagatayamunāsaṃgamevābhirāmā // 1.54 //	syAt asTAna-upagata-yamunA-saMgamA-iva-aBirAmAH // 1.54 //
   āsīnānāṃ surabhitaśilaṃ nābhigandhair mṛgāṇāṃ $	AsInAnAm suraBita-Silam nABi-ganDEH mRgANAm $
   tasyā eva prabhavam acalaṃ prāpya gauraṃ tuṣāraiḥ &	tasyAH eva praBavam acalam prApya gOram tuzArEH &
   vakṣyasy adhvaśramavinayena tasya śṛṅge niṣaṇṇaḥ %	vakzyasi aDva-Srama-vinayena tasya SRFge nizaNNaH %
   śobhāṃ śubhrāṃ trinayanavṛṣotkhātapaṅkopameyam // 1.55 //	SoBAm SuBrAm trinayana-vRza-utKAta-paFka-upameyam // 1.55 //
   taṃ ced vāyau sarati saralaskandhasaṃghaṭṭajanmā $	tam ced vAyO sarati sarala-skanDa-saMGawwa-janmA $
   bādhetolkākṣapitacamarībālabhāro davāgniḥ &	bADeta-ulkA-kzapita-camarI-bAla-BAraH dava-agniH &
   arhasy enaṃ śamayitum alaṃ vāridhārāsahasrair %	arhasi enam Samayitum alam vAri-DArA-sahasrEH %
   āpannārtipraśamanaphalāḥ saṃpado hy uttamānām // 1.56 //	Apanna-Arti-praSamana-PalAH saMpadaH hi uttamAnAm // 1.56 //
   ye saṃrambhotpatanarabhasāḥ svāṅgabhaṅgāya tasmin $	ye saMramBa-utpatana-raBasAH sva-aFga-BaFgAya tasmin $
   muktādhvānaṃ sapadi śarabhā laṅghayeyur bhavantam &	mukta-aDvAnam sapadi SaraBAH laFGayeyuH Bavantam &
   tān kurvīthās tumulakarakāvṛṣṭipātāvakīrṇan %	tAn kurvITAH tumula-karaka-AvRzwi-pAta-avakIrNan %
   ke vā na syuḥ paribhavapadaṃ niṣphalārambhayatnāḥ // 1.57 //	ke vA na syuH pariBava-padam nizPala-AramBa-yatnAH // 1.57 //
   tatra vyaktaṃ dṛṣadi caraṇanyāsam ardhendumauleḥ $	tatra vyaktam dRzadi caraNa-nyAsam arDa-indu-mOleH $
   śaśvat siddhair upacitabaliṃ bhaktinamraḥ parīyāḥ &	SaSvat sidDEH upacita-balim Bakti-namraH parIyAH &
   yasmin dṛṣṭe karaṇavigamād ūrdhvam uddhūtapāpāḥ %	yasmin dRzwe karaNa-vigamAt UrDvam udDUta-pApAH %
   kalpiṣyante sthiragaṇapadaprāptaye śraddadhānāḥ // 1.58 //	kalpizyante sTira-gaNa-pada-prAptaye SraddaDAnAH // 1.58 //
   śabdāyante madhuram anilaiḥ kīcakāḥ pūryamāṇāḥ $	SabdAyante maDuram anilEH kIcakAH pUryamANAH $
   saṃraktābhis tripuravijayo gīyate kiṃnarābhiḥ &	saMraktABiH tripura-vijayaH gIyate kiMnarABiH &
   nirhrādas te muraja iva cet kandareṣu dhvaniḥ syāt %	nirhrAdaH te murajaH iva ced kandarezu DvaniH syAt %
   saṃgītārtho nanu paśupates tatra bhāvī samagraḥ // 1.59 //	saMgIta-arTaH nanu paSupateH tatra BAvI samagraH // 1.59 //
   prāleyādrer upataṭam atikramya tāṃs tān viśeṣān $	prAleyAdreH upatawam atikramya tAn tAn viSezAn $
   haṃsadvāraṃ bhṛgupatiyaśovartma yat krauñcarandhram &	haMsa-dvAram BRgupati-yaSaH-vartma yat krOQca-ranDram &
   tenodīcīṃ diśam anusares tiryag āyāmaśobhī %	tena-udIcIm diSam anusareH tiryak AyAma-SoBI %
   śyāmaḥ pādo baliniyamanābhyudyatasyeva viṣṇoḥ // 1.60 //	SyAmaH pAdaH bali-niyamana-aByudyatasya-iva vizNoH // 1.60 //
   gatvā cordhvaṃ daśamukhabhujocchvāsitaprasthasaṃdheḥ $	gatvA ca-UrDvam daSamuKa-Buja-ucCvAsita-prasTa-saMDeH $
   kailāsasya tridaśavanitādarpaṇasyātithiḥ syāḥ &	kElAsasya tridaSa-vanitA-darpaNasya-atiTiH syAH &
   śṛṅgocchrāyaiḥ kumudaviśadair yo vitatya sthitaḥ khaṃ %	SRFga-ucCrAyEH kumuda-viSadEH yaH vitatya sTitaH Kam %
   rāśībhūtaḥ pratidinam iva tryambakasyaṭṭahāsaḥ // 1.61 //	rASIBUtaH pratidinam iva tryambakasi-awwahAsaH // 1.61 //
   utpaśyāmi tvayi taṭagate snigdhabhinnāñjanābhe $	utpaSyAmi tvayi tawa-gate snigDa-BinnAQjana-ABe $
   sadyaḥ kṛttadviradadaśanacchedagaurasya tasya &	sadyas kRtta-dvirada-daSana=-Ceda-gOrasya tasya &
   śobhām adreḥ stimitanayanaprekṣaṇīyāṃ bhavitrīm %	SoBAm adreH stimita-nayana-prekzaNIyAm BavitrIm %
   aṃsanyaste sati halabhṛto mecake vāsasīva // 1.62 //	aMsa-nyaste sati halaBRtaH mecake vAsasi-iva // 1.62 //
   hitvā tasmin bhujagavalayaṃ śambhunā dattahastā $	hitvA tasmin Bujaga-valayam SamBunA datta-hastAH $
   krīḍāśaile yadi ca vicaret pādacāreṇa gaurī &	krIxA-SEle yadi ca vicaret pAda-cAreNa gOrI &
   bhaṅgībhaktyā viracitavapuḥ stambhitāntarjalaughaḥ %	BaFgI-BaktyA viracita-vapuH stamBita-antar-jala-oGaH %
   sopānatvaṃ kuru maṇitaṭārohaṇāyāgrayāyī // 1.63 //	sopAna-tvam kuru maNi-tawa-ArohaNAya-agra-yAyI // 1.63 //
   tatrāvaśyaṃ valayakuliśoddhaṭṭanodgīrṇatoyaṃ $	tatra-avaSyam valaya-kuliSa-udDawwana-udgIrNa-toyam $
   neṣyanti tvāṃ surayuvatayo yantradhārāgṛhatvam &	nezyanti tvAm sura-yuvatayaH yantra-DArA-gRha-tvam &
   tābhyo mokṣas tava yadi sakhe gharmalabdhasya na syāt %	tAByaH mokzaH tava yadi saKe Garma-labDasya na syAt %
   krīḍālolāḥ śravaṇaparuṣair garjitair bhāyayes tāḥ // 1.64 //	krIxA-lolAH SravaNa-paruzEH garjitEH BAyayeH tAH // 1.64 //
   hemāmbhojaprasavi salilaṃ mānasasyādadānaḥ $	hema-amBoja-prasavi salilam mAnasasya-AdadAnaH $
   kurvan kāmaṃ kṣaṇamukhapaṭaprītim airāvatasya &	kurvan kAmam kzaNa-muKa-pawa-prItim ErAvatasya &
   dhunvan kalpadrumakisalayān yaṃśukānīva vātair %	Dunvan kalpadruma-kisalayAn yaMSukAni-iva vAtEH %
   nānāceṣṭair jaladalalitair nirviśes taṃ nagendram // 1.65 //	nAnA-cezwEH jalada-lalitEH nirviSeH tam naga-indram // 1.65 //
   tasyotsaṅge praṇayina iva srastagaṅgādukūlāṃ $	tasya-utsaFge praNayinaH iva srasta-gaFgA-dukUlAm $
   na tvaṃ dṛṣṭvā na punar alakāṃ jñāsyase kāmacārin &	na tvam dRzwvA na punar alakAm jQAsyase kAmacArin &
   yā vaḥ kāle vahati salilodgāram uccair vimānā %	yA vaH kAle vahati salila-udgAram uccEs vimAnAH %
   muktājālagrathitam alakaṃ kāminīvābhravṛndam // 1.66 //	muktA-jAla-graTitam alakam kAminI-iva-aBra-vRndam // 1.66 //
   {ūttarameghaḥ}	{u-uttara-meGaH}
   vidhunvantaṃ lalitavanitāḥ sendracāpaṃ sacitrāḥ $	viDunvantam lalita-vanitAH sa-indracApam sa-citrAH $
   saṃgītāya prahatamurajāḥ snigdhagambhīraghoṣam &	saMgItAya prahata-murajAH snigDa-gamBIra-Gozam &
   antastoyaṃ maṇimayabhuvas tuṅgam abhraṃlihāgrāḥ %	antar-toyam maNi-maya-BuvaH tuFgam aBraMliha-agrAH %
   prāsādās tvāṃ tulayitum alaṃ yatra tais tair viśeṣaiḥ // 2.1 //	prAsAdAH tvAm tulayitum alam yatra tEH tEH viSezEH // 2.1 //
   haste līlākamalam alake bālakundānuviddhaṃ $	haste lIlA-kamalam alake bAla-kunda-anuvidDam $
   nītā lodhraprasavarajasā pāṇḍutām ānane śrīḥ &	nItA loDra-prasava-rajasA pANxu-tAm Anane SrIH &
   cūḍāpāśe navakuravakaṃ cāru karṇe śirīṣaṃ %	cUxA-pASe nava-kuravakam cAru karNe SirIzam %
   sīmante ca tvadupagamajaṃ yatra nīpaṃ vadhūnām // 2.2 //	sImante ca tvad-upagama-jam yatra nIpam vaDUnAm // 2.2 //
   yatronmattabhramaramukharāḥ pādapā nityapuṣpā $	yatra-unmatta-Bramara-muKarAH pAdapAH nitya-puzpAH $
   haṃsaśreṇīracitaraśanā nityapadmā nalinyaḥ &	haMsa-SreNI-racita-raSanAH nitya-padmAH nalinyaH &
   kekotkaṇṭhā bhuvanaśikhino nityabhāsvatkalāpā %	keka-utkaNWAH Buvana-SiKinaH nitya-BAsvat-kalApAH %
   nityajyotsnāḥ prahitatamovṛttiramyāḥ pradoṣāḥ // 2.3 //	nitya-jyotsnAH prahita-tamaH-vRtti-ramyAH pradozAH // 2.3 //
   ānandotthaṃ nayanasalilamyatra nānyair nimittair $	Ananda-utTam nayana-salilam-yatra na-anyEH nimittEH $
   nānyas tāpaṃ kusumaśarajād iṣṭasaṃyogasādhyāt &	na-anyaH tApam kusuma-Sara-jAt izwa-saMyoga-sADyAt &
   nāpy anyasmāt praṇayakalahād viprayogopapattir %	na-api anyasmAt praNaya-kalahAt viprayoga-upapattiH %
   vitteśānāṃ na ca khalu vayo yauvanād anyad asti // 2.4 //	vitteSAnAm na ca Kalu vayaH yOvanAt anyat asti // 2.4 //
   yasyāṃ yakṣāḥ sitamaṇimayāny etya harmyasthalāni $	yasyAm yakzAH sita-maNi-mayAni etya harmya-sTalAni $
   jyotiśchāyākusumaracitāny uttamastrīsahāyāḥ &	jyotiH-CAyA-kusuma-racitAni uttama-strI-sahAyAH &
   āsevante madhu ratiphalaṃ kalpavṛkṣaprasūtaṃ %	Asevante maDu rati-Palam kalpavRkza-prasUtam %
   tvadgambhīradhvaniṣu śanakaiḥ puṣkareṣv āhateṣu // 2.5 //	tvad-gamBIra-Dvanizu SanakEs puzkarezu Ahatezu // 2.5 //
   mandākinyāḥ salilaśiśiraiḥ sevyamānā marudbhir $	mandAkinyAH salila-SiSirEH sevyamAnAH marudBiH $
   mandārāṇām anutaṭaruhāṃ chāyayā vāritoṣṇāḥ &	mandArANAm anu-tawa-ruhAm CAyayA vArita-uzNAH &
   anveṣṭavyaiḥ kanakasikatāmuṣṭinikṣepagūḍhaiḥ %	anvezwavyEH kanaka-sikatA-muzwi-nikzepa-gUXEH %
   saṃkrīḍante maṇibhiramaraprārthitayā yatra kanyāḥ // 2.6 //	saMkrIxante maNiBiH-amara-prArTitayA yatra kanyAH // 2.6 //
   nīvībandhocchvāsitaśithilaṃ yatra bimbādharāṇāṃ $	nIvI-banDa-ucCvAsita-SiTilam yatra bimba-aDarANAm $
   kṣaumaṃ rāgādanibhṛtakareṣv ākṣipatsu priyeṣu &	kzOmam rAgAt-aniBRta-karezu Akzipatsu priyezu &
   arcistuṅgān abhimukham api prāpya ratnapradīpān %	arciH-tuFgAn aBimuKam api prApya ratna-pradIpAn %
   hrīmūḍhānāṃ bhavati viphalapreraṇā cūrṇamuṣṭiḥ // 2.7 //	hrI-mUXAnAm Bavati viPala-preraNA cUrNa-muzwiH // 2.7 //
   netrā nītāḥ satatagatinā yadvimānāgrabhūmīr $	netrAH nItAH satata-gatinA yat-vimAna-agra-BUmIH $
   ālekhyānāṃ salilakaṇikādoṣam utpādya sadyaḥ &	AleKyAnAm salilakaNikA-dozam utpAdya sadyas &
   śaṅkāspṛṣṭā iva jalamucas tvādṛśā jālamārgair %	SaFkA-spRzwAH iva jalamucaH tvAdRSAH jAla-mArgEH %
   dhūmodgārānukṛtinipuṇā jarjarā niṣpatanti // 2.8 //	DUma-udgAra-anukRti-nipuNAH jarjarAH nizpatanti // 2.8 //
   yatra strīṇāṃ priyatamabhujocchvāsitāliṅgitānām $	yatra strINAm priyatama-Buja-ucCvAsita-AliFgitAnAm $
   aṅgaglāniṃ suratajanitāṃ tantujālāvalambāḥ &	aFga-glAnim surata-janitAm tantu-jAla-avalambAH &
   tvatsaṃrodhāpagamaviśadaś candrapādair niśīthe %	tvad-saMroDa-apagama-viSadaH candra-pAdEH niSITe %
   vyālumpanti sphuṭajalalavasyandinaś candrakāntāḥ // 2.9 //	vyAlumpanti sPuwa-jala-lava-syandinaH candrakAntAH // 2.9 //
   akṣayyāntarbhavananidhayaḥ pratyahaṃ raktakaṇṭhair $	akzayya-antar-Bavana-niDayaH pratyaham rakta-kaNWEH $
   udgāyadbhir dhanapatiyaśaḥ kiṃnarair yatra sārdham &	udgAyadBiH Danapati-yaSaH kiMnarEH yatra sArDam &
   vaibhrājākhyaṃ vibudhavanitāvāramukhyasahāyā %	vEBrAja-AKyam vibuDa-vanitA-vAra-muKya-sahAyAH %
   baddhālāpā bahirupavanaṃ kāmino nirviśanti // 2.10 //	badDa-AlApAH bahis-upavanam kAminaH nirviSanti // 2.10 //
   gatyutkampād alakapatitair yatra mandārapuṣpaiḥ $	gati-utkampAt alaka-patitEH yatra mandAra-puzpEH $
   putracchedaiḥ kanakakamalaiḥ karṇavisraṃśibhiś ca &	putra=-CedEH kanaka-kamalEH karNa-visraMSiBiH ca &
   muktājālaiḥ stanaparisaracchinnasūtraiś ca hārair %	muktA-jAlEH stana-parisara=-Cinna-sUtrEH ca hArEH %
   naiśo mārgaḥ savitur udaye sūcyate kāminīnām // 2.11 //	nESaH mArgaH savituH udaye sUcyate kAminInAm // 2.11 //
   vāsaś citraṃ madhu nayanayor vibhramādeśadakṣaṃ $	vAsaH citram maDu nayanayoH viBrama-AdeSa-dakzam $
   puṣpodbhedaṃ saha kisalayair bhūṣaṇānāṃ vikalpam &	puzpodBedam saha kisalayEH BUzaNAnAm vikalpam &
   lākṣārāgaṃ caraṇakamalanyāsayogyaṃ ca yasyām %	lAkzA-rAgam caraNa-kamala-nyAsa-yogyam ca yasyAm %
   ekaḥ sūte sakalam abalāmaṇḍanaṃ kalpavṛkṣaḥ // 2.12 //	ekaH sUte sakalam abalA-maNxanam kalpavRkzaH // 2.12 //
   patraśyāmā dinakarahayaspardhino yatra vāhāḥ $	patra-SyAmAH dinakara-haya-sparDinaH yatra vAhAH $
   śailodagrās tvam iva kariṇo vṛṣṭimantaḥ prabhedāt &	SElodagrAH tvam iva kariNaH vRzwimantaH praBedAt &
   yodhāgraṇyaḥ pratidaśamukhaṃ saṃyuge tasthivāṃsaḥ %	yoDa-agraNyaH pratidaSa-muKam saMyuge tasTivAMsaH %
   pratyādiṣṭābharaṇarucayaś candrahāsavraṇāṅkaiḥ // 2.13 //	pratyAdizwa-ABaraNa-rucayaH candrahAsa-vraNa-aFkEH // 2.13 //
   matvā devaṃ dhanapatisakhaṃ yatra sākṣād vasantaṃ $	matvA devam Danapati-saKam yatra sAkzAt vasantam $
   prāyaś cāpaṃ na vahati bhayān manmathaḥ ṣaṭpadajyam &	prAyas cApam na vahati BayAt manmaTaH zawpada-jyam &
   sabhrūbhaṅgaprahitanayanaiḥ kāmilakṣyeṣv amoghais %	sa-BrU-BaFga-prahita-nayanEH kAmi-lakzyezu amoGEH %
   tasyārambhaś caturavanitāvibhramair eva siddhaḥ // 2.14 //	tasya-AramBaH catura-vanitA-viBramEH eva sidDaH // 2.14 //
   tatrāgāraṃ dhanapatigṛhān uttareṇāsmadīyaṃ $	tatra-AgAram Danapati-gRhAn uttareNa-asmadIyam $
   dūrāl lakṣyaṃ surapatidhanuścāruṇā toraṇena &	dUrAt lakzyam surapati-DanuH-cAruNA toraNena &
   yasyopānte kṛtakatanayaḥ kāntayā vardhito me %	yasya-upAnte kRtaka-tanayaH kAntayA varDitaH me %
   hastaprāpyastavakanamito bālamandāravṛkṣaḥ // 2.15 //	hasta-prApya-stavakanamitaH bAla-mandAra-vRkzaH // 2.15 //
   vāpī cāsmin marakataśilābaddhasopānamārgā $	vApI ca-asmin marakata-SilA-badDa-sopAna-mArgAH $
   haimaiśchannā vikacakamalaiḥ snigdhavaidūryanālaiḥ &	hEmEH-CannAH vikaca-kamalEH snigDa-vEdUrya-nAlEH &
   yasyās toye kṛtavasatayo mānasaṃ saṃnikṛṣṭaṃ %	yasyAH toye kRta-vasatayaH mAnasam saMnikRzwam %
   nādhyāsyanti vyapagataśucas tvām api prekṣya haṃsāḥ // 2.16 //	na-ADyAsyanti vyapagata-SucaH tvAm api prekzya haMsAH // 2.16 //
   tasyās tīre racitaśikharaḥ peśalair indranīlaiḥ $	tasyAH tIre racita-SiKaraH peSalEH indranIlEH $
   krīḍāśailaḥ kanakakadalīveṣṭanaprekṣaṇīyaḥ &	krIxA-SElaH kanaka-kadalI-vezwana-prekzaNIyaH &
   madgehinyāḥ priya iti sakhe cetasā kātareṇa %	mad-gehinyAH priyaH iti saKe cetasA kAtareNa %
   prekṣyopāntasphuritataḍitaṃ tvāṃ tam eva smarāmi // 2.17 //	prekzya-upAnta-sPurita-taxitam tvAm tam eva smarAmi // 2.17 //
   raktāśokaś calakisalayaḥ kesaraś cātra kāntaḥ $	rakta-aSokaH cala-kisalayaH kesaraH ca-atra kAntaH $
   pratyāsannau kuruvakavṛter mādhavīmaṇḍapasya &	pratyAsannO kuruvaka-vRteH mADavI-maNxapasya &
   ekaḥ sakhyās tava saha mayā vāmapādābhilāṣī %	ekaH saKyAH tava saha mayA vAma-pAda-aBilAzI %
   kāṅkṣaty anyo vadanamadirāṃ dohadacchadmanāsyāḥ // 2.18 //	kAFkzati anyaH vadana-madirAm dohada=-CadmanA-asyAH // 2.18 //
   tanmadhye ca sphaṭikaphalakā kāñcanī vāsayaṣṭir $	tad-maDye ca sPawika-PalakA kAQcanI vAsayazwiH $
   mūle baddhā maṇibhir anatiprauḍhavaṃśaprakāśaiḥ &	mUle badDA maNiBiH anatiprOXa-vaMSa-prakASEH &
   tālaiḥ śiñjāvalayasubhagair nartitaḥ kāntayā me %	tAlEH SiQjA-valaya-suBagEH nartitaH kAntayA me %
   yām adhyāste divasavigame nīlakaṇṭhaḥ suhṛd vaḥ // 2.19 //	yAm aDyAste divasa-vigame nIlakaNWaH suhRd vaH // 2.19 //
   ebhiḥ sādho hṛdayanihitair lakṣaṇair lakṣayethā $	eBiH sADo hRdaya-nihitEH lakzaNEH lakzayeTAH $
   dvāropānte likhitavapuṣau śaṅkhapadmau ca dṛṣṭvā &	dvAra-upAnte liKita-vapuzO SaFKa-padmO ca dRzwvA &
   kṣāmacchāyāṃ bhavanam adhunā madviyogena nūnaṃ %	kzAma=-CAyAm Bavanam aDunA mad-viyogena nUnam %
   sūryāpāye na khalu kamalaṃ puṣyati svāmabhikhyām // 2.20 //	sUrya-apAye na Kalu kamalam puzyati svAm-aBiKyAm // 2.20 //
   gatvā sadyaḥ kalabhatanutāṃ śīghrasaṃpātahetoḥ $	gatvA sadyas kalaBa-tanu-tAm SIGra-saMpAta-hetoH $
   krīḍāśaile prathamakathite ramyasānau niṣaṇṇaḥ &	krIxA-SEle praTama-kaTite ramya-sAnO nizaNNaH &
   arhasy antarbhavanapatitāṃ kartum alpālpabhāsaṃ %	arhasi antar-Bavana-patitAm kartum alpa-alpa-BAsam %
   khadyotālīvilasitanibhāṃ vidyudunmeṣadṛṣṭim // 2.21 //	Kadyota-AlI-vilasita-niBAm vidyut-unmeza-dRzwim // 2.21 //
   tanvī śyāmā śikharīdaśanā pakvabimbādharauṣṭhī $	tanvI SyAmA SiKarI-daSanA pakva-bimba-aDara-ozWI $
   madhye kṣāmā cakitahariṇīprekṣaṇā nimnanābhiḥ &	maDye kzAmA cakita-hariNI-prekzaNA nimna-nABiH &
   śroṇībhārād alasagamanā stokanamrā stanābhyāṃ %	SroNI-BArAt alasa-gamanA stoka-namrA stanAByAm %
   yā tatra syād yuvatīviṣaye sṛṣṭir ādyaiva dhātuḥ // 2.22 //	yA tatra syAt yuvatI-vizaye sRzwiH AdyA-eva DAtuH // 2.22 //
   tāṃ jānīthāḥ parimitakathāṃ jīvitaṃ me dvitīyaṃ $	tAm jAnITAH parimita-kaTAm jIvitam me dvitIyam $
   dūrībhūte mayi sahacare cakravākīm ivaikām &	dUrIBUte mayi sahacare cakravAkIm iva-ekAm &
   gāḍhotkaṇṭhāṃ guruṣu divaseṣv eṣu gacchatsu bālāṃ %	gAXa-utkaNWAm guruzu divasezu ezu gacCatsu bAlAm %
   jātāṃ manye śiśiramathitāṃ padminīṃ vānyarūpām // 2.23 //	jAtAm manye SiSira-maTitAm padminIm vA-anya-rUpAm // 2.23 //
   nūnaṃ tasyāḥ prabalaruditocchūnanetraṃ priyāyā $	nUnam tasyAH prabala-rudita-ucCUna-netram priyAyAH $
   niḥśvāsānām aśiśiratayā bhinnavarṇādharoṣṭham &	niHSvAsAnAm aSiSira-tayA Binna-varNa-aDara-uzWam &
   hastanyastaṃ mukham asakalavyakti lambālakatvād %	hasta-nyastam muKam asakala-vyakti lamba-alaka-tvAt %
   indor dainyaṃ tvadanusaraṇakliṣṭakānter bibharti // 2.24 //	indoH dEnyam tvad-anusaraNa-klizwa-kAnteH biBarti // 2.24 //
   āloke te nipatati purā sā balivyākulā vā $	Aloke te nipatati purA sA bali-vyAkulA vA $
   matsādṛśyaṃ virahatanu vā bhāvagamyaṃ likhantī &	mad-sAdRSyam viraha-tanu vA BAva-gamyam liKantI &
   pṛcchantī vā madhuravacanāṃ sārikāṃ pañjarasthāṃ %	pRcCantI vA maDura-vacanAm sArikAm paQjara-sTAm %
   kaccid bhartuḥ smarasi rasike tvaṃ hi tasya priyeti // 2.25 //	kaccit BartuH smarasi rasike tvam hi tasya priyA-iti // 2.25 //
   utsaṅge vā malinavasane saumya nikṣipya vīṇāṃ $	utsaFge vA malina-vasane sOmya nikzipya vINAm $
   madgotrāṅkaṃ viracitapadaṃ geyam udgātukāmā &	mad-gotra-aFkam viracita-padam geyam udgAtu-kAmAH &
   tantrīm ārdrāṃ nayanasalilaiḥ sārayitvā kathaṃcid %	tantrIm ArdrAm nayana-salilEH sArayitvA kaTaMcid %
   bhūyo bhūyaḥ svayam api kṛtāṃ mūrcchanāṃ vismarantī // 2.26 //	BUyas BUyas svayam api kRtAm mUrcCanAm vismarantI // 2.26 //
   śeṣān māsān virahadivāsasthāpitasyāvadher vā $	SezAn mAsAn viraha-divAsa-sTApitasya-avaDeH vA $
   vinyasyantī bhuvi gaṇanayā dehalīdattapuṣpaiḥ &	vinyasyantI Buvi gaNanayA dehalI-datta-puzpEH &
   sambhogaṃ vā hṛdayanihitārambham āsvādayantī %	samBogam vA hRdaya-nihita-AramBam AsvAdayantI %
   prāyeṇaite ramaṇaviraheṣv aṅganānāṃ vinodāḥ // 2.27 //	prAyeNa-ete ramaNa-virahezu aFganAnAm vinodAH // 2.27 //
   savyāpāram ahani na tathā pīḍayed viprayogaḥ $	sa-vya-apAram ahani na taTA pIxayet viprayogaH $
   śaṅke rātrau gurutaraśucaṃ nirvinodāṃ sakhīṃ te &	SaFke rAtrO gurutara-Sucam nirvinodAm saKIm te &
   matsandeśaḥ sukhayitum alaṃ paśya sādhvīṃ niśīthe %	mad-sandeSaH suKayitum alam paSya sADvIm niSITe %
   tām unnidrām avaniśayanāṃ saudhavātāyanasthaḥ // 2.28 //	tAm unnidrAm avani-SayanAm sODa-vAtAyana-sTaH // 2.28 //
   ādhikṣāmāṃ virahaśayane saṃniṣaṇṇaikapārśvāṃ $	ADi-kzAmAm viraha-Sayane saMnizaNNa-eka-pArSvAm $
   prācīmūle tanum iva kalāmātraśeṣāṃ himāṃśoḥ &	prAcImUle tanum iva kalA-mAtra-SezAm himAMSoH &
   nītā rātriḥ kṣaṇa iva mayā sārdham icchāratair yā %	nItA rAtriH kzaNaH iva mayA sArDam icCA-ratEH yA %
   tām evoṣṇair virahamahatīm aśrubhir yāpayantīm // 2.29 //	tAm eva-uzNEH viraha-mahatIm aSruBiH yApayantIm // 2.29 //
   pādān indoramṛtaśiśirāñjalamārgapraviṣṭān $	pAdAn indoH-amRta-SiSirAn-jala-mArga-pravizwAn $
   pūrvaprītyā gatamabhumukhaṃ saṃnivṛttaṃ tathaiva &	pUrva-prItyA gatam-aBumuKam saMnivRttam taTA-eva &
   cakṣuḥ khedāt salilagurubhiḥ pakṣmabhiśchādayantīṃ %	cakzuH KedAt salila-guruBiH pakzmaBiH-CAdayantIm %
   sābhre.ahnīva sthalakamalinī na prabhuddhāṃ na suptām // 2.30 //	sa-aBre.ahnI-iva sTala-kamalinI na praBudDAm na suptAm // 2.30 //
   niḥśvāsenādharakisalayakleśinā vikṣipantīṃ $	niHSvAsena-aDara-kisalaya-kleSinA vikzipantIm $
   śuddhasnānāt paruṣamalakaṃ nūnamāgaṇṇdalambam &	SudDa-snAnAt paruzam-alakam nUnam-AgaNNda-lambam &
   matsaṃbhogaḥ kathamupanamet svapnajo.apīti nidrām %	mad-saMBogaH kaTam-upanamet svapna-jaH-.api-iti nidrAm %
   ākāṅkṣantīṃ nayanasalilotpīḍaruddhāvakāśam // 2.31 //	AkAFkzantIm nayana-salila-utpIxa-rudDa-avakASam // 2.31 //
   ādye baddhā virahadivase yā śikhā dāma hitvā $	Adye badDA viraha-divase yA SiKA dAma hitvA $
   śāpasyānte vigalitaśucā tāṃ mayodveṣṭanīyām &	SApasya-ante vigalita-SucA tAm mayA-udvezwanIyAm &
   sparśakliṣṭām ayamitanakhenāsakṛtsārayantīṃ %	sparSa-klizwAm ayamita-naKena-asakRt-sArayantIm %
   gaṇḍābhogāt kaṭhinaviṣamām ekaveṇīṃ kareṇa // 2.32 //	gaNxa-ABogAt kaWina-vizamAm eka-veNIm kareNa // 2.32 //
   sā saṃnyastābharaṇam abalā peśalaṃ dhārayantī $	sA saMnyasta-ABaraNam abalA peSalam DArayantI $
   śayyotsaṅge nihitam asakṛd duḥkhaduḥkhena gātram &	SayyA-utsaFge nihitam asakRt duHKa-duHKena gAtram &
   tvām apy asraṃ navajalamayaṃ mocayiṣyaty avaśyaṃ %	tvAm api asram nava-jala-mayam mocayizyati avaSyam %
   prāyaḥ sarvo bhavati karuṇāvṛttir ārdrāntarātmā // 2.33 //	prAyas sarvaH Bavati karuNA-vRttiH Ardra-antarAtmA // 2.33 //
   jāne sakhyās tava mayi manaḥ saṃbhṛtasnehamasmād $	jAne saKyAH tava mayi manaH saMBRta-sneham-asmAt $
   itthaṃbhūtāṃ prathamavirahe tām ahaṃ tarkayāmi &	itTaMBUtAm praTama-virahe tAm aham tarkayAmi &
   vācālaṃ māṃ na khalu subhagaṃmanyabhāvaḥ karoti %	vAcAlam mAm na Kalu suBagaMmanya-BAvaH karoti %
   pratyakṣaṃ te nikhilam acirād bhrātar uktaṃ mayā yat // 2.34 //	pratyakzam te niKilam acirAt BrAtar uktam mayA yat // 2.34 //
   ruddhāpāṅgaprasaram alakair añjanasnehaśūnyaṃ $	rudDa-apAFga-prasaram alakEH aQjana-sneha-SUnyam $
   pratyādeśād api ca madhuno vismṛtabhrūvilāsam &	pratyAdeSAt api ca maDunaH vismRta-BrU-vilAsam &
   tvayy āsanne nayanam uparispandi śaṅke mṛgākṣyā %	tvayi Asanne nayanam upari-spandi SaFke mRga-akzyAH %
   mīnakṣobhāc calakuvalayaśrītulām eṣyatīti // 2.35 //	mIna-kzoBAt cala-kuvalaya-SrI-tulAm ezyati-iti // 2.35 //
   vāmaś cāsyāḥ kararuhapadair mucyamāno madīyair $	vAmaH ca-asyAH kararuha-padEH mucyamAnaH madIyEH $
   muktājālaṃ ciraparicitaṃ tyājito daivagatyā &	muktA-jAlam cira-paricitam tyAjitaH dEva-gatyA &
   saṃbhogānte mama samucito hastasaṃvāhamānāṃ %	saMBoga-ante mama samucitaH hasta-saMvAhamAnAm %
   yāsyaty ūruḥ sarasakadalīstambhagauraś calatvam // 2.36 //	yAsyati UruH sarasa-kadalI-stamBa-gOraH cala-tvam // 2.36 //
   tasmin kāle jalada yadi sā labdhanidrāsukhā syād $	tasmin kAle jalada yadi sA labDa-nidrA-suKA syAt $
   anvāsyaināṃ stanitavimukho yāmamātraṃ sahasva &	anvAsya-enAm stanita-vimuKaH yAma-mAtram sahasva &
   mā bhūd asyāḥ praṇayini mayi svapnalabdhe kathaṃcit %	mA BUt asyAH praNayini mayi svapna-labDe kaTaMcid %
   sadyaḥ kaṇṭhacyutabhujalatāgranthi gāḍhopagūḍham // 2.37 //	sadyas kaNWa-cyuta-Buja-latA-granTi gAXa-upagUXam // 2.37 //
   tām utthāpya svajalakaṇikāśītalenānilena $	tAm utTApya sva-jala-kaNikA-SItalena-anilena $
   pratyāśvastāṃ samam abhinavair jālakair mālatīnām &	pratyASvastAm samam aBinavEH jAlakEH mAlatInAm &
   vidyudgarbhaḥ stimitanayanāṃ tvatsanāthe gavākṣe %	vidyut-garBaH stimita-nayanAm tvad-sanATe gavAkze %
   vaktuṃ dhīraḥ stanitavacanair māninīṃ prakramethāḥ // 2.38 //	vaktum DIraH stanita-vacanEH mAninIm prakrameTAH // 2.38 //
   bhartur mitraṃ priyam avidhave viddhi mām ambuvāhaṃ $	BartuH mitram priyam aviDave vidDi mAm ambuvAham $
   tatsaṃdeśair hṛdayanihitair āgataṃ tvatsamīpam &	tad-saMdeSEH hRdaya-nihitEH Agatam tvad-samIpam &
   yo vṛndāni tvarayati pathi śramyatāṃ proṣitānāṃ %	yaH vRndAni tvarayati paTi SramyatAm prozitAnAm %
   mandrasnigdhair dhvanibhir abalāveṇimokṣotsukāni // 2.39 //	mandra-snigDEH DvaniBiH abalA-veNi-mokza-utsukAni // 2.39 //
   ity ākhyāte pavanatanayaṃ maithilīvonmukhī sā $	iti AKyAte pavanatanayam mETilI-iva-unmuKI sA $
   tvām utkaṇṭhocchvasitahṛdayā vīkṣya sambhāvya caiva &	tvAm utkaNWa-ucCvasita-hRdayAH vIkzya samBAvya ca-eva &
   śroṣyaty asmāt param avahitā saumya sīmantinīnāṃ %	Srozyati asmAt param avahitA sOmya sImantinInAm %
   kāntodantaḥ suhṛdupanataḥ saṃgamāt kiṃcid ūnaḥ // 2.40 //	kAnta-udantaH suhRd-upanataH saMgamAt kiMcid UnaH // 2.40 //
   tām āyuṣman mama ca vacanād ātmanaś copakartuṃ $	tAm Ayuzmat mama ca vacanAt AtmanaH ca-upakartum $
   brūyā evaṃ tava sahacaro rāmagiryāśramasthaḥ &	brUyAH evam tava sahacaraH rAmagiri-ASrama-sTaH &
   avyāpannaḥ kuśalam abale pṛcchati tvāṃ viyuktaḥ %	avyApannaH kuSalam abale pRcCati tvAm viyuktaH %
   pūrvābhāṣyaṃ sulabhavipadāṃ prāṇinām etad eva // 2.41 //	pUrva-ABAzyam sulaBa-vipadAm prANinAm etat eva // 2.41 //
   aṅgenāṅgaṃ pratanu tanunā gāḍhataptena taptaṃ $	aFgena-aFgam pratanu tanunA gAXa-taptena taptam $
   sāsreṇāśrudrutam aviratotkaṇṭham utkaṇṭhitena &	sa-asreNa-aSru-drutam avirata-utkaNWam utkaNWitena &
   uṣṇocchvāsaṃ samadhikatarocchvāsinā dūravartī %	uzNa-ucCvAsam samaDikatara-ucCvAsinA dUra-vartI %
   saṃkalpais tair viśati vidhinā vairiṇā ruddhamārgaḥ // 2.42 //	saMkalpEH tEH viSati viDinA vEriNA rudDa-mArgaH // 2.42 //
   śabdākhyeyaṃ yadapi kila te yaḥ sakhīnāṃ purastāt $	Sabda-AKyeyam yat-api kila te yaH saKInAm purastAt $
   karṇe lolaḥ kathayitum abhūd ānanasparśalobhāt &	karNe lolaH kaTayitum aBUt Anana-sparSa-loBAt &
   so 'tikrāntaḥ śravaṇaviṣayaṃ locanābhyām adṛṣṭas %	saH atikrAntaH SravaNa-vizayam locanAByAm adRzwaH %
   tvām utkaṇṭhāviracitapadaṃ manmukhenedam āha // 2.43 //	tvAm utkaNWA-viracita-padam mad-muKena-idam Aha // 2.43 //
   śyāmāsv aṅgaṃ cakitahariṇīprekṣaṇe dṛṣṭipātaṃ $	SyAmAsu aFgam cakita-hariNI-prekzaNe dRzwi-pAtam $
   vaktracchāyāṃ śaśini śikhināṃ barhabhāreṣu keśān &	vaktra=-CAyAm SaSini SiKinAm barha-BArezu keSAn &
   utpaśyāmi pratanuṣu nadīvīciṣu bhrūvilāsān %	utpaSyAmi pratanuzu nadI-vIcizu BrU-vilAsAn %
   hantaikasmin kvacid api na te caṇḍi sādṛśyam asti // 2.44 //	hanta-ekasmin kvacid api na te caNxi sAdRSyam asti // 2.44 //
   tvām ālikhya praṇayakupitāṃ dhāturāgaiḥ śilāyām $	tvAm AliKya praNaya-kupitAm DAtu-rAgEH SilAyAm $
   ātmānaṃ te caraṇapatitaṃ yāvad icchāmi kartum &	AtmAnam te caraNa-patitam yAvat icCAmi kartum &
   asrais tāvan muhur upacitair dṛṣṭir ālupyate me %	asrEH tAvat muhur upacitEH dRzwiH Alupyate me %
   krūras tasminn api na sahate saṃgamaṃ nau kṛtāntaḥ // 2.45 //	krUraH tasmin api na sahate saMgamam nO kRtAntaH // 2.45 //
   dhārāsiktasthalasurabhiṇas tvanmukhasyāsya bāle $	DArA-sikta-sTala-suraBiNaH tvad-muKasya-asya bAle $
   dūrībhūtaṃ pratanum api māṃ pañcabāṇaḥ kṣiṇoti &	dUrIBUtam pratanum api mAm paQcabANaH kziNoti &
   gharmānte 'smin vigaṇaya kathaṃ vāsarāṇi vrajeyur %	Garma-ante asmin vigaNaya kaTam vAsarANi vrajeyuH %
   diksaṃsaktapravitataghanavyastasūryātapāni // 2.45a //	diS-saMsakta-pravitata-Gana-vyasta-sUrya-AtapAni // 2.45aH //
   mām ākāśapraṇihitabhujaṃ nirdayāśleṣahetor $	mAm AkASa-praNihita-Bujam nirdaya-ASleza-hetoH $
   labdhāyās te katham api mayā svapnasandarśaneṣu &	labDAyAH te kaTam api mayA svapna-sandarSanezu &
   paśyantīnāṃ na khalu bahuśo na sthalīdevatānāṃ %	paSyantInAm na Kalu bahuSas na sTalI-devatAnAm %
   muktāsthūlās tarukisalayeṣv aśruleśāḥ patanti // 2.46 //	muktA-sTUlAH taru-kisalayezu aSru-leSAH patanti // 2.46 //
   bhittvā sadyaḥ kisalayapuṭān devadārudrumāṇāṃ $	BittvA sadyas kisalaya-puwAn devadAru-drumANAm $
   ye tatkṣīrasrutisurabhayo dakṣiṇena pravṛttāḥ &	ye tad-kzIra-sruti-suraBayaH dakziNena pravRttAH &
   āliṅgyante guṇavati mayā te tuṣārādrivātāḥ %	AliFgyante guNavati mayA te tuzArAdri-vAtAH %
   pūrvaṃ spṛṣṭaṃ yadi kila bhaved aṅgam ebhis taveti // 2.47 //	pUrvam spRzwam yadi kila Bavet aFgam eBiH tava-iti // 2.47 //
   saṃkṣipyante kṣana iva kathaṃ dīrghayāmā triyāmā $	saMkzipyante kzanaH iva kaTam dIrGa-yAmA triyAmA $
   sarvāvasthāsv ahar api kathaṃ mandamandātapaṃ syāt &	sarva-avasTAsu ahar api kaTam manda-manda-Atapam syAt &
   itthaṃ cetaś caṭulanayane durlabhaprārthanaṃ me %	itTam cetaH cawula-nayane durlaBa-prArTanam me %
   gāḍhoṣmābhiḥ kṛtam aśaraṇaṃ tvadviyogavyathābhiḥ // 2.48 //	gAXa-UzmABiH kRtam aSaraNam tvad-viyoga-vyaTABiH // 2.48 //
   nanv ātmānaṃ bahu vigaṇayann ātmanaivāvalambe $	nanu AtmAnam bahu vigaNayan AtmanA-eva-avalambe $
   tatkalyāṇi tvam api nitarāṃ mā gamaḥ kātaratvam &	tad-kalyANi tvam api nitarAm mA gamaH kAtara-tvam &
   kasyātyantaṃ sukham upanataṃ duḥkham ekāntato vā %	kasya-atyantam suKam upanatam duHKam ekAntataH vA %
   nīcair gacchaty upari ca daśā cakranemikrameṇa // 2.49 //	nIcEs gacCati upari ca daSA cakra-nemi-krameNa // 2.49 //
   śāpānto me bhujagaśayanād utthite śārṅgapāṇau $	SApa-antaH me Bujaga-SayanAt utTite SArFga-pANO $
   śeṣān māsān gamaya caturo locane mīlayitvā &	SezAn mAsAn gamaya caturaH locane mIlayitvA &
   paścād āvāṃ virahaguṇitaṃ taṃ tam ātmābhilāṣaṃ %	paScAt AvAm viraha-guNitam tam tam Atma-aBilAzam %
   nirvekṣyāvaḥ pariṇataśaraccandrikāsu kṣapāsu // 2.50 //	nirvekzyAvaH pariNata-Sarad-candrikAsu kzapAsu // 2.50 //
   bhūyaścāha tvam api śayane kaṇṭhalagnā purā me $	BUyas-ca-Aha tvam api Sayane kaNWa-lagnA purA me $
   nidrāṃ gatvā kim api rudatī sasvaraṃ viprabuddhā &	nidrAm gatvA kim api rudatI sa-svaram viprabudDAH &
   sāntarhāsaṃ kathitam asakṛt pṛcchataś ca tvayā me %	sa-antarhAsam kaTitam asakRt pRcCataH ca tvayA me %
   dṛṣṭaḥ svapne kitava ramayan kām api tvaṃ mayeti // 2.51 //	dRzwaH svapne kitava ramayan kAm api tvam mayA-iti // 2.51 //
   etasmān māṃ kuśalinam abhijñānadānād viditvā $	etasmAt mAm kuSalinam aBijQAna-dAnAt viditvA $
   mā kaulīnād asitanayane mayy aviśvāsinī bhūḥ &	mA kOlInAt asita-nayane mayi aviSvAsinI BUH &
   snehān āhuḥ kim api virahe dhvaṃsinas te tv abhogād %	snehAn AhuH kim api virahe DvaMsinaH te tu aBogAt %
   iṣṭe vastuny upacitarasāḥ premarāśībhavanti // 2.52 //	izwe vastuni upacita-rasAH prema-rASIBavanti // 2.52 //
   āśvāsyaivaṃ prathamavirahodagraśokāṃ sakhīṃ te $	ASvAsya-evam praTama-viraha-udagra-SokAm saKIm te $
   śailād āśu trinayanavṛṣotkhātakūṭān nivṛttaḥ &	SElAt ASu trinayana-vRza-utKAta-kUwAt nivRttaH &
   sābhijñānaprahitakuśalais tadvacobhir mamāpi %	sa-aBijQAna-prahita-kuSalEH tad-vacoBiH mama-api %
   prātaḥ kundaprasavaśithilaṃ jīvitaṃ dhārayethāḥ // 2.53 //	prAtar kunda-prasava-SiTilam jIvitam DArayeTAH // 2.53 //
   kaccit saumya vyavasitam idaṃ bandhukṛtyaṃ tvayā me $	kaccit sOmya vyavasitam idam banDu-kRtyam tvayA me $
   pratyādeśān na khalu bhavato dhīratāṃ kalpayāmi &	pratyAdeSAt na Kalu BavataH DIra-tAm kalpayAmi &
   niḥśabdo 'pi pradiśasi jalaṃ yācitaś cātakebhyaḥ %	niHSabdaH api pradiSasi jalam yAcitaH cAtakeByaH %
   pratyuktaṃ hi praṇayiṣu satām īpsitārthakriyaiva // 2.54 //	pratyuktam hi praNayizu satAm Ipsita-arTa-kriyA-eva // 2.54 //
