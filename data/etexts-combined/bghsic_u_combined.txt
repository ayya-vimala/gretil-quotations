   Siddhārthacaritraṃ Kāvyam	SidDArTa-caritram KAvyam
   ācāryabuddhaghoṣaviracitaṃ	AcArya-budDa-Goza-viracitam
   padyacūḍāmaṇimahākāvyam	padya-cUxAmaNi-mahAkAvyam
   prathamaḥ sargaḥ	praTamaH sargaH
   maṅgalam	maFgalam
   kāruṇyakallolitadṛṣṭipātaṃ kandarpadarpānalakālamegham /	kAruNya-kallolita-dRzwi-pAtam kandarpa-darpa-anala-kAla-meGam /
   kaivalyakalpadrumamūlakandaṃ vande mahākandalamarkabandhum // 1.1 //	kEvalya-kalpadruma-mUla-kandam vande mahA-kandalam-arka-banDum // 1.1 //
   yasyaikadeśaṃ yatayo 'pi vaktuṃ nālaṃ babhūvurnalināsanādyāḥ /	yasya-eka-deSam yatayaH api vaktum nAlam baBUvuH-nalina-Asana-AdyAH /
   śāstustadetaccaritāpadānaṃ vaktuṃ manīṣā mama maugdhyameva // 1.2 //	SAstuH-tat-etat-carita-apadAnam vaktum manIzA mama mOgDyam-eva // 1.2 //
   tathāpi tatrāhitabhaktiśaktyā tadetadākhyātumahaṃ pravīṇaḥ /	taTA-api tatra-Ahita-Bakti-SaktyA tat-etat-AKyAtum-aham pravINaH /
   tathāhi tatpādasamāśrayeṇa rajo 'pi lakṣmīṃ kurute hi puṃsām // 1.3 //	taTA-hi tad-pAda-samASrayeNa rajaH api lakzmIm kurute hi puMsAm // 1.3 //
   asti praśastā kapileti nāmnā kācit purī kāmadughā prajānām /	asti praSastA kapilA-iti nAmnA kAcid purI kAmaduGA prajAnAm /
   yāṃ vīkṣya śakro nijarājadhānyāḥ ślāghābhisandhiṃ śithilīkaroti // 1.4 //	yAm vIkzya SakraH nija-rAjaDAnyAH SlAGA-aBisanDim SiTilIkaroti // 1.4 //
   sambhāvyate yatra sudhāmarīciḥ saudhadhvajastambhanilīnabimbaḥ /	samBAvyate yatra suDA-marIciH sODa-Dvaja-stamBa-nilIna-bimbaH /
   mukhāravindadyutimoṣaroṣādāropitaḥ śūlamivāṅganābhiḥ // 1.5 //	muKa-aravinda-dyutim-oza-rozAt-AropitaH SUlam-iva-aFganABiH // 1.5 //
   vīthīṣu māṇikyamayīṣu yasyāṃ jyotīṃṣi bhānti pratibimbitāni /	vITIzu mANikya-mayIzu yasyAm jyotIMzi BAnti pratibimbitAni /
   anaṅgacāpādapakṛṣyamāṇānmuktāphalānīva paricyutāni // 1.6 //	anaFga-cApAt-apakRzyamANAn-muktAPalAni-iva paricyutAni // 1.6 //
   utsedhino yatra gṛhāḥ prabhūṇāmudastajaitradhvajadaṇḍavāhāḥ /	utseDinaH yatra gRhAH praBUNAm-udasta-jEtra-Dvaja-daNxa-vAhAH /
   ālolaghaṇṭākvaṇitairajasramabhyarthino dātumivāhvayanti // 1.7 //	Alola-GaNwA-kvaNitEH-ajasram-aByarTinaH dAtum-iva-Ahvayanti // 1.7 //
   rathyāsu ratnopahitāsu yasyāṃ bimbapraviṣṭāḥ kariṇo vibhānti /	raTyAsu ratna-upahitAsu yasyAm bimba-pravizwAH kariNaH viBAnti /
   kūlādrikūṭā iva kuṇḍalīndrasāhāyakaṃ kartumadhaḥ pravṛttāḥ // 1.8 //	kUla-adri-kUwAH iva kuNxalI-indra-sAhAyakam kartum-aDas pravRttAH // 1.8 //
   pāñcālikā yadgṛhapañjareṣu prapañcitāḥ kāñcanasañcayena /	pAQcAlikAH yat-gRha-paQjarezu prapaQcitAH kAQcana-saQcayena /
   bhūmābhibhūtāripurāhṛtānāṃ puṣyanti śobhāṃ puradevatānām // 1.9 //	BUma-aBiBUta-ari-pura-AhRtAnAm puzyanti SoBAm pura-devatAnAm // 1.9 //
   āruhya saudhānatimeghamārgān varṣāndhakāreṣvapi vāsareṣu /	Aruhya sODa-Anati-meGa-mArgAn varza-anDakArezu-api vAsarezu /
   kathānabhijñā dhanagarjitānāṃ vasanti yasyāṃ vanitā viyuktāḥ // 1.10 //	kaTA-anaBijQAH Dana-garjitAnAm vasanti yasyAm vanitAH viyuktAH // 1.10 //
   yatrālayāḥ kāñcanaketudaṇḍairudañcitairdobhirivātidīrghaiḥ /	yatra-AlayAH kAQcana-ketu-daNxEH-udaQcitEH-doBiH-iva-ati-dIrGEH /
   apāharantīva kṛtābhyasūyāḥ śobhāṃ śunāsīrapurālayānām // 1.11 //	apAharanti-iva kRta-aByasUyAH SoBAm SunA-sIra-pura-AlayAnAm // 1.11 //
   yadaṅganāḥ saudhasamīpalagnāmādāya hastairamṛtāṃśulekhām /	yat-aFganAH sODa-samIpa-lagnAm-AdAya hastEH-amRtAMSu-leKAm /
   niveśayantyo nijakuntaleṣu viḍambayanti śriyamambikāyāḥ // 1.12 //	niveSayantyaH nija-kuntalezu vixambayanti Sriyam-ambikAyAH // 1.12 //
   yanmaṇḍapāḥ prauḍhanidāghataptāścañcatpatākārasanāñcalena /	yat-maNxapAH prOXa-nidAGa-taptAH-caQcat-patAkA-rasanA-aQcalena /
   āsvādayantīva tuṣāraraśmiṃ sudhārasena svadamānabimbam // 1.13 //	AsvAdayanti-iva tuzAra-raSmim suDA-rasena svadamAna-bimbam // 1.13 //
   vilokya caityadhvajasiṃhamudrāṃ bhayākule kvāpi gati kuraṅge /	vilokya cEtya-Dvaja-siMha-mudrAm Baya-Akule kvApi gati kuraFge /
   niśākaro yatra nitambinīnāṃ sādharmyamabhyeti sahānanābjaiḥ // 1.14 //	niSAkaraH yatra nitambinInAm sADarmyam-aByeti saha-Anana-abjEH // 1.14 //
   yaccandraśālāsvabalājanānāṃ vitanvatāṃ vibhramamaṇḍanāni /	yat-candraSAlA-su-abalA-janAnAm vitanvatAm viBrama-maNxanAni /
   ādarśatāmāśrayate niśāsu purogataṃ pūrṇasudhāṃśubimbāt // 1.15 //	AdarSatAm-ASrayate niSAsu puras-gatam pUrNa-suDAMSu-bimbAt // 1.15 //
   yatrendranīlopalagopurāṇāṃ vijṛmbhamāṇāḥ kiraṇapraṇālāḥ /	yatra-indranIla-upala-gopurANAm vijRmBamANAH kiraNa-praNAlAH /
   caṇḍāṃśubimbe 'pi sanīḍabhāji kṣaṇaṃ vitanvati kalaṅkaśaṅkām // 1.16 //	caNxAMSu-bimbe api sa-nIxa-BAji kzaNam vitanvati kalaFka-SaFkAm // 1.16 //
   yatrāpagāḥ svacchajalāntarālasaṃkrāntatīrasthitakeliśailāḥ /	yatra-ApagAH svacCa-jala-antarAla-saMkrAnta-tIra-sTita-keliSElAH /
   madoṣmaṇā magnasuradvipāyā mahendrasindhoḥ śriyamāśrayante // 1.17 //	mada-UzmaNA magna-suradvipAyAH mahA-indra-sinDoH Sriyam-ASrayante // 1.17 //
   yatraukasāṃ ratnavinirmitānāmuccāvacairuccalitairmayūkhaiḥ /	yatra-okasAm ratna-vinirmitAnAm-uccAvacEH-uccalitEH-mayUKEH /
   varṣāvasāne 'pi mahendracāpairābhāti sannaddhamivāntarikṣam // 1.18 //	varza-avasAne api mahA-indra-cApEH-ABAti sannadDam-iva-antarikzam // 1.18 //
   prāsādamālāsu hiraṇyamayīṣu prārabdhalīlāḥ pramadā yadīyāḥ /	prAsAda-mAlAsu hiraNya-mayIzu prArabDa-lIlAH pramadAH yadIyAH /
   sumeruśṛṅgeṣu vihāriṇīnāṃ surāṅganānāṃ dyutimākṣipanti // 1.19 //	sumeru-SRFgezu vihAriNInAm sura-aFganAnAm dyutim-Akzipanti // 1.19 //
   yatrālayānāṃ pravijṛmbhamāṇāḥ prabhāvirohāḥ sphaṭikācitānām /	yatra-AlayAnAm pravijRmBamANAH praBA-virohAH sPawika-AcitAnAm /
   āsannabhājāṃ haritāṃ hayānāṃ yāntīva karṇakṣaṇacāmaratvam // 1.20 //	Asanna-BAjAm haritAm hayAnAm yAnti-iva karNa-kzaNa-cAmara-tvam // 1.20 //
   marīcibhiryanmaṇitoraṇānāṃ visṛtvarairvicchuritapravāhā /	marIciBiH-yat-maNi-toraNAnAm visRtvarEH-vicCurita-pravAhAH /
   madhyenabho bhāti mahendrasindhuḥ kalindajākarburitāntareva // 1.21 //	maDyena-BaH BAti mahA-indra-sinDuH kalinda-jAkarburita-antar-eva // 1.21 //
   samucchritaiḥ saudhataleṣu yasyāṃ matsyadhvajairmārutakampamānaiḥ /	samucCritEH sODa-talezu yasyAm matsya-DvajEH-mAruta-kampamAnEH /
   sārdhaṃ vigṛhṇanti sapatnabuddhyā marutsravantīmakarāḥ saroṣam // 1.22 //	sArDam vigRhNanti sapatna-budDyA marut-sravantI-makarAH sa-rozam // 1.22 //
   ratiśramo yatra vilāsinīnāṃ prāsādamabhraṅkaṣamāśritānām /	rati-SramaH yatra vilAsinInAm prAsAdam-aBraFkazam-ASritAnAm /
   vinīyate gandhavahena mandaṃ mandākinīvīcivihārabhājā // 1.23 //	vinIyate ganDavahena mandam mandAkinI-vIci-vihAra-BAjA // 1.23 //
   sudhāsanāthena sudhāmayūkhaḥ kalāsamagraḥ karapallavena /	suDAsanATena suDA-mayUKaH kalA-samagraH karapallavena /
   vilimpatīva kṣaṇadāsu yasyāṃ krīḍāgṛhāṇāmuparisthalāni // 1.24 //	vilimpati-iva kzaNadAsu yasyAm krIxA-gRhANAm-upari-sTalAni // 1.24 //
   yatrendranīlopalakuṭṭimeṣu praviṣṭabimbāṃ prathamendulekhām /	yatra-indranIla-upala-kuwwimezu pravizwa-bimbAm praTama-indu-leKAm /
   mṛṇālakhaṇḍaspṛhayā marālāścañcūpuṭaiścarvitumutsahante // 1.25 //	mRNAla-KaNxa-spRhayA marAlAH-caQcU-puwEH-carvitum-utsahante // 1.25 //
   abhyudgataṃ yadgṛhadhūparāśimakāṇḍaghāṭīpaṭurāhudarśam /	aByudgatam yat-gRha-DUpa-rASima-kANxa-GAwI-pawuH-Ahu-darSam /
   paśyan bhayenaiva patirdinānāmantardadhātyambudharāṭavīṣu // 1.26 //	paSyan Bayena-eva patiH-dinAnAm-antardaDAti-ambuDarAwavIzu // 1.26 //
   bimbapraviṣṭāḥ sphaṭikasthalīṣu vakraśriyo yadvaravarṇinīnām /	bimba-pravizwAH sPawika-sTalIzu vakra-SriyaH yat-varavarNinInAm /
   vikāsināṃ vyomanadījaleṣu saroruhāṇāṃ vitaranti śaṅkām // 1.27 //	vikAsinAm vyoma-nadI-jalezu saroruhANAm vitaranti SaFkAm // 1.27 //
   sālaṃ yadīyaṃ samatītya gantumapārayan dhikkṛtacakravālam /	sAlam yadi-iyam samatItya gantum-apArayan DikkRta-cakravAlam /
   patistviṣāmuttaradakṣiṇārdhavyājena tatpārśvabhuvā prayāti // 1.28 //	patiH-tvizAm-uttara-dakziNa-arDa-vyAjena tad-pArSva-BuvA prayAti // 1.28 //
   prabhañjanakṣobhavijṛmbhitābhirvīcibhirullaṅghitatīradeśam /	praBaQjana-kzoBa-vijRmBitABiH-vIciBiH-ullaFGita-tIra-deSam /
   khātaṃ yadīyaṃ kalaśāmburāśiṃ jetuṃ samudyogamivātanoti // 1.29 //	KAtam yadi-iyam kalaSa-ambu-rASim jetum samudyogam-iva-Atanoti // 1.29 //
   kananti kālāgarudhūpamiśrā yatsaudhacīnadhvajavaijayantyaḥ /	kananti kAlAgaru-DUpa-miSrAH yad-sODa-cIna-Dvaja-vEjayantyaH /
   kallolabhinnāstapanātmajāyāḥ svarlokasindhoriva vīcimālāḥ // 1.30 //	kallola-BinnAH-tapana-AtmajAyAH svar-loka-sinDoH-iva vIci-mAlAH // 1.30 //
   mahīpatistatra babhūva mānyaḥ śākyānvayaḥ śāśvatarājalakṣmīḥ /	mahIpatiH-tatra baBUva mAnyaH SAkya-anvayaH SASvata-rAja-lakzmIH /
   dharmānurodhārjanaśuddhavṛttiḥ śuddhodano nāma yathārthanāmā // 1.31 //	Darma-anuroDa-arjana-SudDa-vRttiH SudDodanaH nAma yaTArTa-nAmA // 1.31 //
   vibhuḥ pratāpānalameva vīdhraṃ vivāhasākṣye viracayya vīraḥ /	viBuH pratApa-analam-eva vIDram vivAha-sAkzye viracayya vIraH /
   yaḥ paryaṇaiṣīdarirājalakṣmīṃ kṛpāṇadhārājalapātapūrvam // 1.32 //	yaH paryaNEzIt-ari-rAja-lakzmIm kRpANa-DArA-jala-pAta-pUrvam // 1.32 //
   yaḥ pūrvamādhāya mahābhiṣekaṃ kṛtebhakumbhairgaladasrapūraiḥ /	yaH pUrvam-ADAya mahA-aBizekam kRta-iBa-kumBEH-gala-dasra-pUrEH /
   paścādarīṇāṃ hṛdayāravindaiḥ pupoṣa pūjāṃ raṇadevatāyāḥ // 1.33 //	paScAt-arINAm hRdaya-aravindEH pupoza pUjAm raNa-devatAyAH // 1.33 //
   pāṇau kṛpāṇī virarāja yasya vibhūṣitāṅgī pulakākṣareṇa /	pANO kRpANI virarAja yasya viBUzita-aFgI pulaka-akzareNa /
   ākāraṇāya dviṣatāṃ yamena sampreṣitā śāsanapatrikeva // 1.34 //	AkAraNAya dvizatAm yamena samprezitA SAsana-patrikA-iva // 1.34 //
   niruddhabhūbhṛnmahimātireko niḥśeṣapītāhitavāhinīśaḥ /	nirudDa-BUBRt-mahimA-atirekaH niHSeza-pIta-Ahita-vAhinISaH /
   yaccandrahāso bhuvanaprasādaṃ prāsūyatāgastya ivodayena // 1.35 //	yat-candrahAsaH Buvana-prasAdam prAsUyatA-agastyaH iva-udayena // 1.35 //
   yo vāhinīṃ megha ivāttadhanvā vipakṣabhūbhṛtkaṭakaprabhūtām /	yaH vAhinIm meGaH iva-Atta-DanvA vipakza-BUBRt-kawaka-praBUtAm /
   āsārayannākularājahaṃsāṃ cakre samuccelakabandhanṛttām // 1.36 //	AsArayan=-Akula-rAjahaMsAm cakre samuccelaka-banDa-nRt-tAm // 1.36 //
   alaṃkṛtāṅgāḥ subhaṭāntramālyairādāya śṛṅgāniva nāgahastān /	alaMkRta-aFgAH su-Bawa-antra-mAlyEH-AdAya SRFgAn-iva nAga-hastAn /
   yadvairiraktāmbutaraṅgiṇīṣu vyātyukṣilīlā vidadhuḥ piśācāḥ // 1.37 //	yat-vEri-rakta-ambu-taraFgiNIzu vyAti-ukzi-lIlAH vidaDuH piSAcAH // 1.37 //
   praśastivadhvā pravarasya yasya pratāpadīpāñjanasaṃgrahāya /	praSasti-vaDvA pravarasya yasya pratApa-dIpa-aQjana-saMgrahAya /
   āsthāpitaṃ pātramivendranīlamabhraṃ ghanaśyāmalamābabhāṣe // 1.38 //	AsTApitam pAtram-iva-indranIlam-aBram Gana-SyAmalam-AbaBAze // 1.38 //
   āpūrite nirbharamantarikṣe yasyāṇḍakukṣimbharibhiryaśobhiḥ /	ApUrite nirBaram-antarikze yasya-aNxa-kukzimBariBiH-yaSoBiH /
   pṛthvīpatīnāṃ yaśasaḥ prasartumāsīt pareṣāmiva nāvakāśaḥ // 1.39 //	pRTvIpatInAm yaSasaH prasartum-AsIt parezAm-iva na-avakASaH // 1.39 //
   yaśastadīyaṃ yadi nābhaviṣyacchītāṃśuśubhraṃ śiśiropacāraḥ /	yaSaH-tadIyam yadi na-aBavizyat-SItAMSu-SuBram SiSira-upacAraH /
   soḍhuṃ pratāpānalamaprasahyamapārayiṣyat kathameṣa lokaḥ // 1.40 //	soXum pratApa-analam-aprasahyam-apArayizyat kaTam-eza lokaH // 1.40 //
   bhujena bhogīndradhurandhareṇa yasmin dṛḍhaṃ bhūvalayaṃ dadhāne /	Bujena Bogi-indraDuranDareNa yasmin dRXam BU-valayam daDAne /
   pratyarthikāntābhujavallarībhyaḥ papāta bhūṣāvalayaṃ vicitram // 1.41 //	pratyarTikAnta-aBuja-vallarIByaH papAta BUzA-valayam vicitram // 1.41 //
   dayālumāśritya tamatyudāraṃ vanīpakā nāparamabhyagacchan /	dayAlum-ASritya tam-ati-udAram vanIpakAH na-aparam-aByagacCan /
   āsādya vārākaramambubāhāḥ kāsāramanyaṃ kimu kāmayante! // 1.42 //	AsAdya vArAkaram-ambu-bAhAH kAsAram-anyam kimu kAmayante! // 1.42 //
   tasyāṃsadhārāsadane 'vataṃsamālyāsavasyandanitāntaśīte /	tasya-aMsa-DArA-sadane avataMsa-mAlya-Asava-syandanitAnta-SIte /
   bahiḥ pratāpajvaravihvaleva vimuktalauyā vijahāra lakṣmīḥ // 1.43 //	bahis pratApa-jvara-vihvalA-iva vimukta-lOyA vijahAra lakzmIH // 1.43 //
   tasyābhiṣeke sacivāvamuktairgaṅgāditīrthopanataiḥ payobhiḥ /	tasya-aBizeke saciva-avamuktEH-gaFgA-Adi-tIrTa-upanatEH payoBiH /
   śatrupratāpānalaśaktitarāsi sahaiva puṃsāṃ hṛdayajvareṇa // 1.44 //	Satru-pratApa-anala-SaktitarA-asi saha-eva puMsAm hRdaya-jvareNa // 1.44 //
   suvarṇarūpaṃ sumanoniṣevyaṃ tuṅgaṃ sudharmāspadamadvitīyam /	suvarNa-rUpam sumanaH-nizevyam tuFgam suDarma-Aspadam-advitIyam /
   taṃ bhūbhṛtaṃ merumiva prapannāścakāśire ṣaḍguṇaratnasārthāḥ // 1.45 //	tam BUBRtam merum-iva prapanna-aH-cakASire zaxguNa-ratna-sArTAH // 1.45 //
   anyatra karṇaḥ sudhiyāmasaktastasyāpadānaśravaṇe sasajja /	anyatra karNaH suDiyAm-asaktaH-tasya-apadAna-SravaNe sa-sajjaH /
   apāsya pīyūṣarasaṃ surāṇāṃ rasāntare kiṃ ramate rasajñā! // 1.46 //	apAsya pIyUza-rasam surANAm rasa-antare kim ramate rasajQA! // 1.46 //
   sahasraśassantvapare 'pi bhūpāstenaiva saurājyavatī dharitrī /	sahasraSassantu-apare api BUpAH-tena-eva sOrAjyavatI DaritrI /
   anekaratnaprabhavo 'yudanvān ratnākaro 'bhūnnanu kaustubhena // 1.47 //	aneka-ratna-praBavaH ayudanvAn ratna-AkaraH aBUt-nanu kOstuBena // 1.47 //
   mahātmanā tena makhairajasramāhūyamāneṣvamṛtāśaneṣu /	mahAtmanA tena maKEH-ajasram-AhUyamAnezu-amRta-aSanezu /
   pariṣkriyājāyata pārijātaḥ paraṃ surādhīśvararājadhānyāḥ // 1.48 //	parizkriyA-ajAyata pArijAtaH param sura-aDISvara-rAjaDAnyAH // 1.48 //
   tasyāpadānāni taṭasthitābhiḥ saṅgīyamānāni surāṅganābhiḥ /	tasya-apadAnAni tawa-sTitABiH saFgIyamAnAni sura-aFganABiH /
   ākarṇya harṣād dravatīva meruradyāpi niṣyandajalāpadeśāt // 1.49 //	AkarNya harzAt dravati-iva meruH-adya-api nizyanda-jala-apadeSAt // 1.49 //
   tasmin nṛpe tanvati dānavarṣaṃ naiko 'pyasampūrṇamanoratho 'bhūt /	tasmin nRpe tanvati dAna-varzam na-ekaH api-asampUrNa-manoraTaH aBUt /
   mahāghane varṣati baddhadhāramalabdhapūrttyasti saraḥ kimurvyām! // 1.50	mahA-Gane varzati badDa-DAram-alabDa-pUrtti-asti saraH kimurvyAm! // 1.50
   nadīva sindhornalinīva bhānoḥ kaleva cendoḥ kamaleva viṣṇoḥ /	nadI-iva sinDoH-nalinI-iva BAnoH kalA-iva ca-indoH kamalA-iva vizNoH /
   saudāminīvāmbudharasya tasya māyeti nāmnā mahiṣī babhūva // 1.51 //	sOdAminI-iva-ambuDarasya tasya mAyA-iti nAmnA mahizI baBUva // 1.51 //
   tasyāḥ pravālodarasodarābhaṃ yugmaṃ padāmbhoruhayorbabhāra /	tasyAH pravAla-udara-sodara-ABam yugmam pada-amBoruhayoH-baBAra /
   sāmantakāntālakavallarīṇāṃ puṣpāyamāṇān nakhapūrṇacandrān // 1.52 //	sAmanta-kAntAlaka-vallarINAm puzpAyamANAn naKa-pUrNa-candrAn // 1.52 //
   vijṛmbhamāṇā nakharatnadīptiḥ padasya tasyāḥ patidevatāyāḥ /	vijRmBamANA naKa-ratna-dIptiH padasya tasyAH pati-devatAyAH /
   cakāra śaṅkāṃ śaraṇāgatāyāḥ svarbhānubhītyā śaśicandrikāyāḥ // 1.53 //	cakAra SaFkAm SaraNa-AgatAyAH svarBAnu-BItyA SaSi-candrikAyAH // 1.53 //
   ākāramatyadbhutasanniveśaṃ dadhānayordaśitasaukumāryam /	AkAram-ati-adButa-sanniveSam daDAnayoH-daSita-sOkumAryam /
   tajjaṅghayostādṛśakāntimatyorna cādhikaṃ nāpi samaṃ babhūva // 1.54 //	tad-jaFGayoH-tAdRSa-kAnti-matyoH-na ca-aDikam na-api samam baBUva // 1.54 //
   ye darśanīyā dviparājahastā ye cābhijātāḥ kadalīviśeṣāḥ /	ye darSanIyAH dvipa-rAjahastAH ye ca-aBijAtAH kadalI-viSezAH /
   tadūrukāṇḍadvayajṛmbhamāṇasaundaryaratnākarabindavaste // 1.55 //	tad-Uru-kANxa-dvaya-jRmBamANa-sOndarya-ratna-Akara-bindavaH-te // 1.55 //
   māṇikyakāñcīvalayānuviddhaśroṇībharā kṣmāpatidharmapatnī /	mANikya-kAQcI-valaya-anuvidDa-SroNI-BarA kzmApati-Darma-patnI /
   vasundharevārṇavaratnagarbhavelāsamāliṅgitasaikatāntā // 1.56 //	vasunDarA-iva-arNava-ratna-garBa-velA-samAliFgita-sEkata-antAH // 1.56 //
   surārṇavāvartamanojñaśobhaṃ natabhruvo 'lakṣyata nābhirandhram /	sura-arNava-Avarta-manojQa-SoBam nata-BruvaH alakzyata nABi-ranDram /
   kucādrikāntidravanirjharasya nimnīkṛtaṃ sthānamiva prapātaiḥ // 1.57 //	kuca-adri-kAnti-drava-nirJarasya nimnIkRtam sTAnam-iva prapAtEH // 1.57 //
   tasyā vapuḥkṣetramanaṅgaśāli saundaryaniṣyandajalairjiṣektum /	tasyAH vapuH-kzetram-anaFga-SAli sOndarya-nizyanda-jalEH-jizektum /
   āsūtritā yauvanahālikena trayīva kulyā trivalī cakāśe // 1.58 //	AsUtritA yOvana-hAlikena trayI-iva kulyA trivalI cakASe // 1.58 //
   vilagnamālagnavalitrayīkaṃ daridratājanmagṛhaṃ tadīyam /	vilagna-m-Alagna-vali-trayIkam daridra-tA-janma-gRham tadIyam /
   amartyagaṅgājalaveṇikābhirāśliṣṭamākāśamivābabhāse // 1.59 //	amartya-gaFgA-jala-veNikABiH-ASlizwam-AkASam-iva-AbaBAse // 1.59 //
   tamālanīlā navaromarājistasyā babhau tāmarasekṣaṇāyāḥ /	tamAla-nIlA nava-romarAjiH-tasyAH baBO tAmarasa-IkzaNAyAH /
   vivṛṇvatī bālyadaśāvināśamutpātadhūmāvalirutthiteva // 1.60 //	vivRNvatI bAlya-daSa-avinASam-utpAta-DUmO=-aliH-utTitA-iva // 1.60 //
   ātanvataścetasi komalāṅgyāḥ kodaṇḍaśikṣāṃ kusumāyudhasya /	AtanvataH-cetasi komala-aFgyAH kodaNxa-SikzAm kusumAyuDasya /
   maurvī bahirbimbagateva mānyā tanvyāścakāśe tanuromarekhā // 1.61 //	mOrvI bahis-bimba-gatA-iva mAnyA tanvyAH-cakASe tanu-roma-reKA // 1.61 //
   vijṛmbhamāṇena vilaṅghya velāṃ tasyāstaruṇyāḥ stanamaṇḍalena /	vijRmBamANena vilaFGya velAm tasyAH-taruNyAH stana-maNxalena /
   niḥśeṣamākrāntanijāvakāśamāsīdavalagnaśeṣam // 1.62 //	niHSezam-AkrAnta-nija-avakASam-AsIt-avalagna-Sezam // 1.62 //
   mṛṇālikā vibhramadīrghikāyā vidyullatā yauvanameghapaṃkteḥ /	mRNAlikA viBrama-dIrGikAyAH vidyut-latA yOvana-meGapaMkteH /
   maṅgalyamālā makaradhvajasya bāhā babhau vāmavilocanāyāḥ // 1.63 //	maFgalya-mAlA makaraDvajasya bAhAH baBO vAma-vilocanAyAH // 1.63 //
   āmuktamuktāsaradarśanīyamābibhratī kaṇṭhamatīva reje /	Amukta-muktA-sara-darSanIyam-AbiBratI kaNWam-atIva reje /
   niṣṭhyūtamuktānikarābhirāmaśaṅkhojjvalā sāgaravīcikeva // 1.64 //	nizWyUta-muktA-nikara-aBirAma-SaFKa-ujjvalA sAgaravIcikA-iva // 1.64 //
   tadānanenduṃ bhuvi nissapatnaṃ nirmātukāmena pitāmahena /	tadA-Anana-indum Buvi nissapatnam nirmAtu-kAmena pitAmahena /
   akāri padmaṃ dhruvamāttagandhamantaḥkalaṅkaṃ ca sudhāṃśubimbam // 1.65 //	akAri padmam Druva-mAtta-ganDam-antar-kalaFkam ca suDAMSu-bimbam // 1.65 //
   tarupravālāścalasaukumāryāt sindhupravālāḥ sthirakarkaśatvāt /	taru-pravAlAH-cala-sOkumAryAt sinDu-pravAlAH sTira-karkaSa-tvAt /
   na jagmurasyā nalinekṣaṇāyā bimbādharaupamyakathāprasaṅgam // 1.66 //	na jagmuH-asyAH nalina-IkzaNAyAH bimba-aDara-Opamya-kaTA-prasaFgam // 1.66 //
   bimbādharoṣṭhadyutirāyatākṣyāstasyā vilāsasmitaviprakīrṇā /	bimba-aDara-uzWa-dyutiH-Ayata-akzyAH-tasyAH vilAsa-smita-viprakIrNA /
   sandhyeva bandhukaruciścakāśe candrātapaiḥ śāritasanniveśā // 1.67 //	sanDyA-iva banDuka-ruciH-cakASe candra-AtapEH SArita-sanniveSAH // 1.67 //
   nitāntakāntālikacandralekhāniṣyandasaundaryamahāpraṇālī /	nitAnta-kAntAlika-candra-leKA-nizyanda-sOndarya-mahA-praNAlI /
   sīmāntarekhā nayanāntanadyornāsā babhāse navayauvanāyāḥ // 1.68 //	sImAnta-reKA nayana-antanadyoH-nAsA baBAse nava-yOvanAyAH // 1.68 //
   kastūrikākalpitapatralekhastasyāḥ kapolaḥ śaśimaṇḍalaśrīḥ /	kastUrikA-kalpita-patra-leKaH-tasyAH kapolaH SaSi-maNxala-SrIH /
   ākramya tasthau mukurasya śobhāmambhodavātairmalinodarasya // 1.69 //	Akramya tasTO mukurasya SoBAm-amBoda-vAtEH-malina-udarasya // 1.69 //
   babhūva tasyā nayanotpalasya nīlotpalasyāpi mahān viśeṣaḥ /	baBUva tasyAH nayana-utpalasya nIlotpalasya-api mahAn viSezaH /
   amoghamastraṃ kusumāyudhasya pūrvaṃ dvitīyaṃ tu tapaḥsu śīrṇam // 1.70 //	amoGam-astram kusumAyuDasya pUrvam dvitIyam tu tapaHsu SIrNam // 1.70 //
   tasyā viśālena vilocanena vilāsagarbheṇa vijīyamānāḥ /	tasyAH viSAlena vilocanena vilAsa-garBeNa vijIyamAnAH /
   adyāpi vāsaṃ vanakandareṣu hriyeva kurvanti kuraṅgaśāvāḥ // 1.71 //	adya-api vAsam vana-kandarezu hriyA-iva kurvanti kuraFga-SAvAH // 1.71 //
   saubhāgyavārākaravīcikābhyāṃ tāruṇyakalpadrumaśākhikābhyām /	sOBAgya-vArAkaravIcikAByAm tAruNya-kalpadruma-SAKikAByAm /
   bhrūvallarībhyāṃ vadanaṃ tadīyaṃ babhāvivābjaṃ bhramarāvalībhyām // 1.72	BrU-vallarIByAm vadanam tadIyam baBO=-iva-abjam Bramara-AvalIByAm // 1.72
   rarāja rājīvavilocanāyā lalāṭarekhā racitālakāntā /	rarAja rAjIva-vilocanAyAH lalAwa-reKA racita-alaka-antAH /
   ālakṣyanāmākṣarabindupaṃktiranaṅgajaitradhvajapaṭṭikeva // 1.73 //	Alakzya-nAma-akzara-bindu-paMktiH-anaFga-jEtra-Dvaja-pawwikA-iva // 1.73 //
   viloladṛṣṭidvayalobhanīyaṃ tasyā mukhaṃ sāmyamupācakāra /	vilola-dRzwi-dvaya-loBanIyam tasyAH muKam sAmyam-upAcakAra /
   pariplutāntaḥparivartamānapāṭhīnayugmasya payoruhasya // 1.74 //	paripluta-antar-parivartamAna-pAWIna-yugmasya payoruhasya // 1.74 //
   gorocanāgauraruciścakāśe sa ṣaṭpadaśyāmalakeśapāśā /	gorocanA-gOra-ruciH-cakASe sa zawpada-SyAmala-keSa-pASAH /
   dhūmodgamairdhūsaritāgrabhāgā mānyodayā maṅgaladīpikeva // 1.75 //	DUma-udgamEH-DU-sarita-agra-BAgAH mAnya-udayAH maFgala-dIpikA-iva // 1.75 //
   ardhāsikāṃ bharturananyalabhyāṃ bhadrāsane saiva paraṃ prapede //	arDAsikAm BartuH-ananya-laByAm BadrAsane sA-eva param prapede //
   anyāḥ kimarhantyapahāya lakṣmīṃ vakṣonivāsaṃ madhusūdanasya // 1.76 //	anyAH kim-arhanti-apahAya lakzmIm vakzaH-nivAsam maDusUdanasya // 1.76 //
   mahīpatirmānyaguṇojjvalāyāṃ tasyāṃ mahiṣyāṃ tanayābhilāṣī /	mahIpatiH-mAnya-guNa-ujjvalAyAm tasyAm mahizyAm tanaya-aBilAzI /
   pradīpadhūpapramukhaiḥ padārthaiḥ sa devatārādhanatatparo 'bhūt // 1.77 //	pradIpa-DUpa-pramuKEH padArTEH sa devatA-ArADana-tatparaH aBUt // 1.77 //
   mamajja tīrtheṣu jajāpa mantraṃ tatāna dānāni tapaścakāra /	mamajja tIrTezu jajApa mantram tatAna dAnAni tapaH-cakAra /
   śuśrāva dharmaṃ sujanaṃ siṣeve sa putrahetoḥ saha dharmapatnyā // 1.78 //	SuSrAva Darmam su-janam sizeve sa putra-hetoH saha Darma-patnyAH // 1.78 //
   iti gatavati puṇyairdīrghadīrghe 'pi kāle, patiravanipatīnāṃ putraratnaṃ	iti gatavati puNyEH-dIrGa-dIrGe api kAle, patiH-avanipatInAm putra-ratnam
   na bheje /	na Beje /
   tadapi ca vavṛdhe tatprārthanā tasya puṃsāṃ viramati na hi yatnaḥ	tat-api ca vavRDe tad-prArTanA tasya puMsAm viramati na hi yatnaH
   kāryasiddheḥ purastāt // 1.79 //	kArya-sidDeH purastAt // 1.79 //
   iti buddhaghoṣācāryaviracite padyacūḍāmaṇināmni mahākāvye siddhārthacarite	iti budDa-Goza-AcArya-viracite padya-cUxAmaNi-nAmni mahAkAvye sidDArTa-carite
   prathamaḥ sargaḥ //	praTamaH sargaH //
   dvitīyaḥ sargaḥ	dvitIyaH sargaH
   devānāṃ tuṣitapurīgamanam	devAnAm tuzita-purI-gamanam
   tatrāntare jagati pūrvanimittamāsīd dṛṣṭvā tadadbhutamamartyagaṇāḥ sametāḥ	tatra-antare jagati pUrva-nimittam-AsIt dRzwvA tad-adButam-amartya-gaNAH sametAH
   sarvajñatāvasara eṣa taveti vaktuṃ jagmuḥ purīṃ suragurostuṣitāabhidhānam	sarvajQa-tA-avasaraH eza tava-iti vaktum jagmuH purIm sura-guroH-tuzitAaBiDAnam
   uttuṅganīlamaṇimandirajṛmbhamāṇarociśchaṭācchuraṇaśādvalitāntarikṣām /	uttuFga-nIla-maNi-mandira-jRmBamANa-rociH-CawAt-CuraNa-SAdvalita-antarikzAm /
   prakrīḍamānamṛgaśāvaviloladṛṣṭicchāyāsamuccalanacandrakilopakaṇṭhām // 2.2	prakrIxamAna-mRga-SAva-vilola-dRzwi=-CAyA-samuccalana-candra-kilopa-kaNWAm // 2.2
   līlācakorarasanāñcalalihyamānaprāsādadantavalabhīkiraṇaprarohām /	lIlA-cakora-rasa-nAQcala-lihyamAna-prAsAda-danta-valaBI-kiraNa-prarohAm /
   tiryakpravṛttamaṇitoraṇadīrgharaśmimālāvalīguṇitavandanamālikābhām // 2.3	tiryak-pravRtta-maNi-toraNa-dIrGa-raSmi-mAlA-valI-guNita-vandana-mAlika-ABAm // 2.3
   śiñjānapañcaśaracakritakārmukajyājhaṅkāravegacalitādhvagavāmanetrām /	SiQjAnapaQca-Sara-cakrita-kArmuka-jyA-JaFkAra-vega-calita-aDvagavAma-netrAm /
   darpāndhadiggajakapolamadapravāhakallolinīsalilakardamitapratolīm // 2.4	darpa-anDa-diggaja-kapola-mada-pravAha-kallolinI-salila-kart-amita-pratolIm // 2.4
   śampāsahasracaturasrasaroruhākṣīdehaprabhāpunarudīritadīpamālām /	SampA-sahasra-catur-asra-saroruha-akzI-deha-praBA-punar-udIrita-dIpa-mAlAm /
   saudhasthaloparisamucchritavaijayantīcīnāṃśukākalitadigvanitāvaguṇṭhām //	sODa-sTala-upari-samucCrita-vEjayantI-cIna-aMSukA-kalita-diS-vanitA-avaguNWAm //
   puṣpāvacāyavalamānapurandhrivargapīnastanonnativikalpitakeliśailām /	puzpa-avacAya-vala-mAna-puranDri-varga-pIna-stana-unnati-vikalpita-keli-SElAm /
   mākandakorakagalanmakarandapūradhārānubaddhapunaruktataṭākatoyām // 2.6 //	mAkanda-koraka-galat-makaranda-pUra-DArA-anubadDa-punarukta-tawAka-toyAm // 2.6 //
   śrṛṅgāramaṇḍapaśironavaratnatejaḥsañcārasañcitaśatakratucāpaśobhām /	SrRFgAra-maNxapa-SiraH-nava-ratna-tejaH-saQcAra-saQcita-Satakratu-cApa-SoBAm /
   mandārakalpaharicandanapārijātasantānasaṃhṛtadaridrakathāprasaṅgām // 2.7	mandAra-kalpa-hari-candana-pArijAta-santAna-saMhRta-daridra-kaTA-prasaFgAm // 2.7
   tatra sthitaṃ suragaṇā dadṛśastamenaṃ siṃhāsane vividharatnaśilānibaddhe /	tatra sTitam sura-gaNAH dadRSaH-tam-enam siMhAsane viviDa-ratna-SilA-nibadDe /
   vibhrājamānabahudhātuvicitravarṇe merormṛgendramiva sānutaṭapradeśe // 2.8	viBrAjamAna-bahu-DAtu-vicitra-varNe meroH-mRgendram-iva sa-anutawa-pradeSe // 2.8
   māṇikyamaulivalabhīsavidhasthitena mānyena maṅgalasitātapavāraṇena /	mANikya-mOli-vala-BI-saviDa-sTitena mAnyena maFgala-sita-Atapa-vAraNena /
   pūrvācalasya suṣamāṃ maṇituṅgaśrṛṅgasaṃlakṣyapūrṇaśaśinaḥ pratipakṣayantam	pUrva-acalasya suzamAm maNi-tuFga-SrRFga-saMlakzya-pUrNa-SaSinaH pratipakzayantam
   pratyagrahāṭakaśilāphalakāyatasya phālasthalasya paritaḥ prasṛtairmakhaiḥ	pratyagrahAwaka-SilA-Pala-ka-Ayatasya PAla-sTalasya paritas prasRtEH-maKEH
   āśāviśālanayanānanamaṇḍanānāmākalpayantamiva kāntisudhāvibhāgam // 2.10 //	ASA-viSAla-nayana-Anana-maNxanAnAm-Akalpayantam-iva kAnti-suDA-viBAgam // 2.10 //
   āyāmaśālibhiramandadayāsamudravelājaleṣu viharadbhirapāṅgapātaiḥ /	AyAma-SAliBiH-amanda-dayAsa-mudra-velA-jalezu viharadBiH-apAFga-pAtEH /
   āpādayantamamarādhiparājyalakṣmyāḥ krīḍāsaroruhatatīriva diṅmukheṣu //	ApAdayantam-amara-aDipa-rAjya-lakzmyAH krIxA-saroruhata-tIH-iva diFmuKezu //
   ākāśakandaradarīṣu vitāyamānairānandamandahasitairadhikaprasannaiḥ /	AkASa-kandaradarIzu vitAyamAnEH-Ananda-manda-hasitEH-aDika-prasannEH /
   sandhukṣaṇāya nijakīrttipayaḥpayodheḥ sampādayantamiva śāśvatamindulokam	sanDukzaNAya nija-kIrtti-payaH-payoDeH sampAdayantam-iva SASvatam-indu-lokam
   abhyarṇavarttibhirakṛtrimabhaktiśobhairātmīyabimbasadṛśaiḥ saha	aByarNa-varttiBiH-akRtrima-Bakti-SoBEH-AtmIya-bimba-sadRSEH saha
   mitravargaiḥ /	mitra-vargEH /
   ābhāṣaṇeṣvadharavidrumarāgalakṣyādantaḥsphurantamanurāgamivodgirantam //	ABAzaNezu-aDara-vidruma-rAga-lakzyAt-antar-sPurantam-anurAgam-iva-udgirantam //
   ānandavāṣpajalajarjaradṛṣṭipātamabhyullasatpulakabhūṣitagaṇḍarekham /	Ananda-vAzpa-jala-jarjara-dRzwi-pAtam-aByullasat-pulaka-BUzita-gaNxa-reKam /
   ākarṇayantamabhijātanijāpadānamagre kuśīlavagaṇairabhigīyamānam // 2.14 //	AkarNayantam-aBijAta-nija-apadAnam-agre kuSIlava-gaNEH-aBigIyamAnam // 2.14 //
   kalpadrumaprasavakalpitakarṇapūrariccholikāvigalitairmakarandapūraiḥ /	kalpadruma-prasava-kalpita-karNa-pUra-ricColikA-vigalitEH-makarandapUrEH /
   bāhudvayasya mahanīyaparākramasya vīrābhiṣekamahimānamivācarantam // 2.15	bAhu-dvayasya mahanIya-parAkramasya vIra-aBizeka-mahimAnam-iva-Acarantam // 2.15
   uttuṅgabāhuyugalodayaśailajātatejodivākarayaśohimaraśmiśaṅkām /	uttuFga-bAhu-yugala-udaya-SEla-jAta-tejaH-divAkara-yaSaH-him-a-raSmi-SaFkAm /
   ātanvatāruṇasitopalanirmitena maṅgalyakuṇḍalayugena manojñagaṇḍam // 2.16	AtanvatA-aruNa-sita-upala-nirmitena maFgalya-kuNxala-yugena manojQa-gaNxam // 2.16
   mandārapuṣpakalikāparikalpitena mālyena mānyabhujamadhyavilambitena /	mandAra-puzpa-kalikA-parikalpitena mAlyena mAnya-Buja-maDya-vilambitena /
   kaṇṭhapraṇālimukhagatvararaktadhāramādarśayantamiva maitrabalāvatāram //	kaNWa-praNAli-muKa-gatvara-rakta-DAram-AdarSayantam-iva mEtra-bala-avatAram //
   abhyudgatairaruṇarāgamano 'bhirāmairāmuktaratnavalayāṃkuraraśmijālaiḥ /	aByudgatEH-aruNa-rAga-manaH aBirAmEH-Amukta-ratna-valaya-aMkura-raSmi-jAlEH /
   nirbhidyamānanijaśauryamahaḥpravālasañchāditāviva bhujau viṭapau dadhānam	nirBidyamAna-nija-SOrya-mahar-pravAla-saQCAditO=-iva BujO viwapO daDAnam
   aṅgairamandaharicandanapaṅkaliptairabhyantareṣu kutakuṃkumapatralekhaiḥ /	aFgEH-amanda-hari-candana-paFka-liptEH-aByantarezu kutakuMkuma-patra-leKEH /
   pakṣīndracañcupuṭapāṭanajarjarāṅgāṃ jīmūtavāhanadaśāmiva darśayantam //	pakzi-indra-caQcu-puwa-pAwana-jarjara-aFgAm jImUtavAhanadaSAm-iva darSayantam //
   nānāvidhābharaṇaratnamarīcidaṇḍaidiṅmaṇḍaleṣu paritaḥ parijṛmbhamāṇaiḥ /	nAnAviDa-ABaraNa-ratna-marIci-daNxa-EdiS-maNxalezu paritas parijRmBamANEH /
   āgāmibodhipadavaibhavacihnabhūtāmṛddhipadarśanadhurāmiva śikṣayantam //	AgAmi-boDi-pada-vEBava-cihna-BUtAmRdDi-padarSana-DurAm-iva Sikzayantam //
   āpādapadmamabhitaḥ pravijṛmbhitābhi	ApAdapadmam-aBitas pravijRmBita-aBi
   rambhojarāgapatapatakābharaṇaprabhābhiḥ /	ramBoja-rAga-pata-pataka-ABaraNa-praBABiH /
   tasmāt prabhṛtyuparibhāvimunitvamudrāṃ kāṣāyadhāraṇakalāmiva śīlayantam //	tasmAt praBRti-upariBAvi-muni-tva-mudrAm kAzAya-DAraNa-kalAm-iva SIlayantam //
   saṃkrāntasaudhavalabhīmaṇiputrakeṇa vakṣaḥ kavāṭaphalakena manohareṇa /	saMkrAnta-sODava-laBI-maNi-putrakeNa vakzaH kavAwa-Palakena manohareNa /
   sākṣāduraḥsthalavihārisamudrarāja kanyasya kaiṭabharipoḥ kalayantamābhām	sAkzAt-uraHsTala-vihAri-samudra-rAja kanyasya kEwaBaripoH kalayantam-ABAm
   niṣyandamānamakarandanirantareṇa raktotpalena karapaṅkajalālitena /	nizyandamAna-makaranda-nirantareNa rakta-utpalena kara-paFkaja-lAlitena /
   sadyo vipāṭanagaladrudhirāruṇena netrotpalena śivirājamivopalakṣyam //	sadyas vipAwa-na-galadruDira-aruNena netra-utpalena Sivi-rAjam-iva-upalakzyam //
   ālepacandanavisṛtvaragandhalobhā dālīyamānamalināmabhito nikāyam /	Alepa-candana-visRtvara-ganDa-loBA dAlIyamAna-malinAm-aBitas nikAyam /
   ajñānagāḍhatimiraudhamivāntarasthaṃ tenaiva dikṣu nitarāmapasārayantam //	ajQAna-gAXa-timirODam-iva-antara-sTam tena-eva dikzu nitarAm-apasArayantam //
   āśāmukhaprasṛmarairarabhinandanīyairāścaryasaṃhananakāntisudhāpravāhaiḥ /	ASA-muKa-prasRmarEH-araBinandanIyEH-AScarya-saMhanana-kAnti-suDA-pravAhEH /
   āplāvayantamiva nirjararājalokamātmapratāpatapanāturamantikastham // 2.25	AplAvayantam-iva nirjara-rAja-lokam-Atma-pratApa-tapana-Aturam-antika-sTam // 2.25
   ālokabāhuvalayaskhalanāravāravācālitākhilaharinmukhamaṇḍalībhiḥ /	Aloka-bAhu-valayasKala-nAravAravAcAlita-aKila-harinmuKa-maNxalIBiH /
   ārādamartyapuravāravilāsinībhirādhūyamānasitacāmaracakravālam // 2.26 //	ArAda-martya-pura-vAra-vilAsinIBiH-ADUyamAna-sita-cAmara-cakra-vAlam // 2.26 //
   vakṣaḥsthalena valamānamanojñahāratārāvalīvalayinā gaganopamena /	vakzaH-sTalena vala-mAna-manojQa-hAra-tArA-valI-va-layinA gagana-upamena /
   ākāśasindhulaharīparirabhyamāṇamābhāsayantamamarādritaṭāvalepam // 2.27 //	AkASa-sinDu-la-harI-pariH-aByamANam-ABAsayantam-amara-adri-tawa-avalepam // 2.27 //
   ambhoruhākṛtimabhaṅgarapadmarāgabhaṅgībhirāracitamadbhutapādapīṭham /	amBoruha-AkRtim-aBaFgara-padmarAga-BaFgIBiH-Aracitam-adButa-pAda-pIWam /
   dānābhibhūtanatapadmanidhiprakāśaṃ savyetareṇa caraṇena parāmṛśantam //	dAna-aBiBUta-nata-padma-niDi-prakASam savya-itareNa caraNena parAmRSantam //
   aṃghreraktalakarasadyutihāriṇībhirabhyudgatābhiraruṇāṃgulidīdhitībhiḥ /	aMGreraktalaka-rasa-dyuti-hAriNIBiH-aByudgatABiH-aruNa-aMguli-dIDitIBiH /
   vandārudevavadanāmbujabodhanāya bālātapaprasaravarṣamivācarantam // 2.29	vandAru-deva-vadana-ambuja-boDanAya bAla-Atapa-prasara-varzam-iva-Acarantam // 2.29
   nakṣatranāthakarakandalamāṃsalena navyena pādanakhadīdhitijālakena /	nakzatra-nATa-kara-kandala-mAMsalena navyena pAda-naKa-dIDiti-jAlakena /
   niṣyandamānasuranirjhariṇīmarandadhārābhirāmacaraṇābjamivābjanābham //	nizyandamAna-sura-nirJariNI-maranda-DArABiH-Ama-caraNa-abjam-iva-abjanABam //
   saṃsāreghoraparitāpajuṣāṃ janānāṃ saṃrakṣaṇāya kimayaṃ samayo na veti /	saMsAra-iGora-paritApa-juzAm janAnAm saMrakzaNAya kim-ayam samayaH na vA-iti /
   jijñāsayā kṣaṇamivāvatarītukāmaṃ māṇikyakuṭṭimatalapratimānibhena // 2.31	jijQAsayA kzaNam-iva-avatarItu-kAmam mANikya-kuwwima-tala-pratimA-niBena // 2.31
   dṛṣṭvā jagattrayaguruṃ śirasā praṇemurdūrānatena tuṣitālayapārijātam /	dRzwvA jagattraya-gurum SirasA praNemuH-dUra-Anatena tuzita-Alaya-pArijAtam /
   vācāmatītya padavīmabhivartamānamārebhire stutibhirarcayituṃ ca devāḥ //	vAcAm-atItya padavIm-aBivartamAnam-AreBire stutiBiH-arcayitum ca devAH //
   dīnāvalokanadaśāntarajṛmbhamāṇakāruṇyapūraparivāhamahāpraṇālaiḥ /	dIna-avalokanadaSAntara-jRmBamANa-kAruNya-pUra-parivAha-mahA-praNAlEH /
   asmānapāṅgaya vinidrasarojamudrākarṇejapaistava surendra! kaṭākṣapātaiḥ //	asmAn-apAFgaya vinidra-saroja-mudrA-karNejapEH-tava sura-indra! kawAkza-pAtEH //
   svairojjihānasuṣamābharadugdhasindhukallolakandalakarambitagātrayaṣṭe /	svEra-ujjihAna-suzam-ABara-dugDa-sinDu-kallola-kandala-karambita-gAtra-yazwe /
   cūḍāvataṃsa! tuṣitālayadevatānāṃ tubhyaṃ namaḥ paramakāruṇikavratāya //	cUxA-avataMsa! tuzita-Alaya-devatAnAm tuByam namaH parama-kAruNika-vratAya //
   prajñāpradhānamahiṣīpadapaṭṭabandhasambhāvanātiśayasambhṛtanirvṛtāya /	prajQA-praDAna-mahizI-pada-pawwa-banDa-samBAvana-atiSaya-samBRta-nirvRtAya /
   sarvottarāśramakathāmṛtapānalīlāgoṣṭhīparāya guṇavāridhaye namaste // 2.35	sarva-uttara-ASrama-kaTA-amRta-pAna-lIlA-gozWI-parAya guNa-vAriDaye namaH-te // 2.35
   maitrīkalatrakucabhārapaṭīrapaṅkapatrāvalīmakarikāṅkaramaṇḍitāya /	mEtrI-kalatra-kuca-BAra-pawIra-paFka-patra-avalIm-akarikA-aFkara-maNxitAya /
   tejastaraṅgitadigantarakandarāya, trailokyabhāgyaparipākabhuve namaste //	tejaH-taraFgita-digantara-kandarAya, trElokya-BAgya-paripAka-Buve namaH-te //
   mārapratāpabaḍavānalakīlajālajājvalyamānajananārṇavadharmanāve /	mAra-pratApa-baxavAnala-kIla-jAlajA-jvalya-mAna-janana-arNava-Darma-nAve /
   divapālaśekharitaśāsanapatrikāya dikyānubhāva! jagadekaguro! namaste //	divapAla-SeKarita-SAsanapatrikAya dikya-anuBAva! jagat-eka-guro! namaH-te //
   niṣyandamānanirapāyakṛpāpravāhavīcīviṭaṅkavalamānaviśāladṛṣṭe /	nizyandamAna-nirapAya-kRpA-pravAha-vIcI-viwaFka-vala-mAna-viSAla-dRzwe /
   dhyānāmṛtadravataraṅgitacittavṛtte! devādideva! jagadekadṛśe namaste //	DyAna-amRta-drava-taraFgita-citta-vRtte! deva-Adideva! jagat-eka-dRSe namaH-te //
   nirvyājakṛttagalanirgaladasradhārānirvāpitakṣudhitarākṣasajāṭharāgne /	nirvyAja-kRt-tagala-nirgalat-asra-DArA-nirvApita-kzuDita-rAkzasa-jAWara-agne /
   nirvāṇakelikṛtinirmitisūtradhāra! netrābhirāma! surarāja! namo namaste //	nirvANa-keli-kRti-nirmiti-sUtra-DAra! netra-aBirAma! surarAja! namaH namaH-te //
   gandharvarājamahilājanagīyamānakīrttipravāhaparivāhitadiṅmukhāya /	ganDarva-rAja-mahilA-jana-gIyamAna-kIrtti-pravAha-parivAhita-diFmuKAya /
   bhavyānurakṣaṇaparāya phalonmukhīnabhāgyādhikāya bhagavan! bhavate	Bavya-anurakzaNa-parAya Pala-unmuKIna-BAgya-aDikAya Bagavan! Bavate
   praṇāmaḥ // 2.40 //	praNAmaH // 2.40 //
   nityapravṛttaniravadyamahāpradānaśobhāparājitasuradruimakāmadheno /	nitya-pravRtta-niravadya-mahA-pradAna-SoBA-aparAjita-suradruima-kAm-a-DenaH /
   śuddhāśayāya sucaritravibhūṣaṇāya tubhyaṃ namastuṣitalokadhurandharāya //	SudDa-ASayAya su-caritra-viBUzaNAya tuByam namaH-tuzita-lokaDuranDarAya //
   rākāsudhākiraṇabimbamano 'bhirāmavaktrāvadhūtavaravārijavaibhavāya /	rAkA-suDA-kiraNa-bimba-manaH aBirAma-vaktra-avaDUta-vara-vAri-ja-vEBavAya /
   śāntāśayāya śapharadhvajabāhuvīryamuṣṭindhayāya munimānyadhiye namaste //	SAnta-ASayAya SaPara-Dvaja-bAhu-vIrya-muzwinDayAya muni-mAnya-Diye namaH-te //
   śṛṅgāritāyatadigantamadāvalendraśuṇḍārakāṇḍaparibhāvukabāhudaṇḍam /	SRFgArita-Ayata-diS-anta-madAvala-indra-SuNxAra-kANxa-pariBAvuka-bAhu-daNxam /
   saundaryakandalitacārumukhāravindaṃ vandāmahe varadarāja! bhavantameva //	sOndarya-kandalita-cAru-muKa-aravindam vandAmahe varada-rAja! Bavantam-eva //
   vīra! tvameva vijitākhiladiṅmukhasya mīnadhvajasya vinipātavidhau	vIra! tvam-eva vijita-aKila-diFmuKasya mIna-Dvajasya vinipAta-viDO
   vidagghaḥ /	vidagGaH /
   siṃhād ṛte jagati kaḥ khalu dhīracetā dantāvalaṃ jayati jarjaritādrikūṭam	siMhAt Rte jagati kaH Kalu DIra-cetAH dantA=-alam jayati jarjarita-adri-kUwam
   vidveṣatāpamakhilaṃ jagatāṃ vinetuṃ śaktastvameva śaraṇāgatapuṇyarāśe /	vidveza-tApam-aKilam jagatAm vinetum SaktaH-tvam-eva SaraNa-Agata-puNya-rASe /
   dhārādharaṃ taralavidyutamantareṇa dāvānalaṃ śamayituṃ bhuviḥ kaḥ kṣameta!	DArADaram tarala-vidyutam-antareNa dAva-analam Samayitum BuviH kaH kzameta!
   mohāndhakāramuṣitāni jagattrayāṇi puṇyādhika! tvamasi bodhayituṃ pravīṇaḥ	moha-anDakAra-muzitAni jagattrayANi puNya-aDika! tvam-asi boDayitum pravINaH
   ko vā vikāsayitumarhati kokabandhuṃ bhānuṃ vinā śaradi paṅkajakānanāni //	kaH vA vikAsayitum-arhati kokabanDum BAnum vinA Saradi paFkaja-kAnanAni //
   tṛṣṇāpravāhamavaśoṣayituṃ janānāṃ tejasvināmadhipa! dakṣatarastvameva /	tRzNA-pravAham-avaSozayitum janAnAm tejasvinAm-aDipa! dakzataraH-tvam-eva /
   kalpāvasānabaḍavānalamantareṇa kaḥ pārayejjagati pātumapāmadhīśam // 2.47	kalpa-avasAna-baxavAn-alam-antareNa kaH pArayet-jagati pAtum-apAm-aDISam // 2.47
   dhīra! tvameva jananāmbunidhestrilokīṃ pāraṃ paraṃ gamayituṃ paṭutāmupaiṣi	DIra! tvam-eva janana-ambuniDeH-trilokIm pAram param gamayitum pawu-tAm-upEzi
   ko vā vihāya bhuvena kuhanāvarāhaṃ kṣoṇīsamuddhṛtividhau kuśalaḥ payodheḥ	kaH vA vihAya Buvena kuhana-avarAham kzoNI-samudDRti-viDO kuSalaH payoDeH
   itthaṃ suparvavihitāṃ stutimādareṇa śrutvā prasannahṛdayastuṣitādhirājaḥ /	itTam su-parva-vihitAm stutim-AdareNa SrutvA prasanna-hRdayaH-tuzita-aDirAjaH /
   gambhīravāridharagarjitamandareṇa tān pratyuvāca vacasā madhurākṣareṇa //	gamBIra-vAri-Dara-garjita-mandareNa tAn pratyuvAca vacasA maDura-akzareNa //
   bho bhoḥpurandaramukhā haridantapālāḥ sambhūya yūyamiha sādaramāgatāḥ kim	Bo BoH-purandara-muKAH hari-dantapAlAH samBUya yUyam-iha sAdaram-AgatAH kim
   kārya mayā kimapi ced bhavatāmabhīṣṭa māvedyatāmalamiha stutisampadeti //	kArya mayA kim-api ced BavatAm-aBIzwa mA-vedya-tAm-alam-iha stuti-sampadA-iti //
   te 'pi prasannamanasaḥ praṇipatya tasmai vyajñāpayan	te api prasanna-manasaH praNipatya tasmE vyajQApayan
   vinayanamritapūrvakāyāḥ /	vinaya-namrita-pUrva-kAyAH /
   devādhideva! jagatāmavabodhanāya, santiṣṭhate samucito 'vasarastaveti //	deva-aDideva! jagatAm-avaboDanAya, santizWate samucitaH avasaraH-tava-iti //
   ākarṇya tadvacanamaśrutapūrvameṣāṃ kālādicintanaparaḥ kṣaṇameṣa bhūtvā /	AkarNya tad-vacanam-aSruta-pUrvam-ezAm kAla-Adi-cintana-paraH kzaNam-eza BUtvA /
   niścitya tat sakalameva nidhirguṇānāṃ pratyabravīt punaramūn	niScitya tat sakalam-eva niDiH-guNAnAm pratyabravIt punar-amUn
   prathitāpadānaḥ // 2.52 //	praTita-apadAnaH // 2.52 //
   śuddhodanasya sutatāmahametya satyaṃ sambodhanaṃ trijagatāṃ niyataṃ	SudDodanasya suta-tAm-aham-etya satyam samboDanam trijagatAm niyatam
   kariṣye /	karizye /
   aṅgairdhanairasubhirapyahametadeva samprārthya puṇyanicayaṃ kṛtavān pureti	aFgEH-Da-nEH-asuBiH-api-aham-etat-eva samprArTya puNya-nicayam kRtavAn purA-iti
   iti kṛtavati tasmin satyasandhe pratijñāṃ parahitaparabhāve	iti kRtavati tasmin satya-sanDe pratijQAm para-hita-para-BAve
   pāramīpāraniṣṭhe /	pAramIpa-AranizWe /
   pramuditamanasaste sphītaromāñcadaṇḍapracayaniculitāṅgāḥ pratyagacchan	pramudita-manasaH-te sPIta-romAQca-daNxa-pracaya-niculita-aFgAH pratyagacCan
   yatheccham // 2.54 //	yaTecCam // 2.54 //
   atha kānicideva vāsarāṇi kṣapayitvā tridive sa devarājaḥ /	aTa kAnicid-eva vAsarANi kzapayitvA tridive sa devarAjaH /
   vidadhe vividhavratojjvalāyāṃ pratisandhiṃ pṛthivīpatermahiṣyām // 2.55 //	vidaDe viviDa-vrata-ujjvalAyAm pratisanDim pRTivIpateH-mahizyAm // 2.55 //
   iti buddhaghoṣaviracite padyacūḍāmaṇināmni mahākāvye dvitīyaḥ sargaḥ //	iti budDa-Goza-viracite padya-cUxAmaNi-nAmni mahAkAvye dvitIyaH sargaH //
   tṛtīyaḥ sargaḥ	tRtIyaH sargaH
   dauhṛdaliṅgādhānam	dOhRda-liFga-ADAnam
   athodayaṃ śākyamahīpatīnāmānandamālījanalocanānām /	aTa-udayam SAkya-mahIpatI-nAm-Ananda-mAlI-jana-locanAnAm /
   āśvāsanaṃ sajjanamānasānāmādhatta sā dauhṛdaliṅgamāryā // 3.1 //	ASvAsanam sat-jana-mAnasAnAm-ADatta sA dOhRda-liFgam-AryAH // 3.1 //
   vivardhamānena ca madhyamena śyāmāyamānena ca cūcukena /	vivarDamAnena ca maDyamena SyAmAyamAnena ca cUcukena /
   garbhodayo 'bhūdalasekṣaṇāyāstasyāḥ sakhonāmanumānagamyaḥ // 3.2 //	garBa-udayaH aBUt-alasa-IkzaNAyAH-tasyAH saKonAm-anumAna-gamyaH // 3.2 //
   mahāmunīnāmapi mānanīye garbhatvamātasthuṣi bodhisattve /	mahA-munInAm-api mAnanIye garBa-tvam-AtasTuzi boDisattve /
   madhyastadīyo manaso 'pi sūkṣmaḥ priyādiva sphītataro babhūva // 3.3 //	maDyaH-tadIyaH manasaH api sUkzmaH priyAt-iva sPItataraH baBUva // 3.3 //
   yathā yathā vṛddhimavāpa tasyā madhyaṃ mahiṣyā mahanīyamūrtteḥ /	yaTA yaTA vRdDim-avApa tasyAH maDyam mahizyAH mahanIya-mUrtteH /
   tathā tathā vṛddhimavāpa gātramaputratāśokakṛśasya bharttuḥ // 3.4 //	taTA taTA vRdDim-avApa gAtram-aputra-tA-Soka-kRSasya BarttuH // 3.4 //
   stanadvayasyāgramabhūd vivarṇaṃ sākaṃ sapatnīvadanena tasyāḥ /	stana-dvayasya-agram-aBUt vivarNam sAkam sapatnI-vadanena tasyAH /
   kiñcānanaṃ garbhabharālasāyāḥ kīrttyā samaṃ pāṇḍuramāsa bharttuḥ // 3.5 //	kiQcAnanam garBa-Bara-alasAyAH kIrttyA samam pANxuram-Asa BarttuH // 3.5 //
   antargatasyādbhutavikramasya viśvatrayīvismayanīyamūrtte /	antargatasya-adButa-vikramasya viSva-trayI-vismayanIya-mUrtte /
   pratāpavahneriva dhūpajālaistasyāḥ stanaḥ śyāmamukho babhūva // 3.6 //	pratApa-vahneH-iva DUpa-jAlEH-tasyAH stanaH SyAma-muKaH baBUva // 3.6 //
   tasyāḥ stanadvandvamaninditāṅgyāḥ śyāmaṃ śikhāyāmavaśeṣapāṇḍu /	tasyAH stana-dvandvam-anindita-aFgyAH SyAmam SiKAyAm-avaSeza-pANxu /
   taṭābhighātāhitapaṅkamudrāmādhatta nāgādhipakumbhalakṣmīm // 3.7 //	tawa-aBiGAta-Ahita-paFkamudrAm-ADatta nAga-aDipa-kumBa-lakzmIm // 3.7 //
   vṛddhā vitenurvividhauṣadhībhiḥ putrasya rakṣāmudarasthitasya /	vRdDAH vitenuH-viviDa-OzaDIBiH putrasya rakzAm-udara-sTitasya /
   saiva smaropadravapīḍitānāṃ babhūva rakṣā bhuvanatrayāṇām // 3.8 //	sA-eva smara-upadrava-pIxitAnAm baBUva rakzA BuvanatrayANAm // 3.8 //
   puṇye muhūrte puṃruhūtalakṣmīḥ kulānurūpaṃ gurugarbhavatyāḥ /	puNye muhUrte puMruhUta-lakzmIH kula-anurUpam guru-garBavatyAH /
   yathākramaṃ puṃsavanādi kṛtyaṃ nirvartayāmāsa nṛpo mahiṣyāḥ // 3.9 //	yaTAkramam puMsavana-Adi kRtyam nirvartayAmAsa nRpaH mahizyAH // 3.9 //
   prabhātaveleva sahasrabhānuṃ pradoṣalakṣmīriva śītaraśmim /	praBAta-velA-iva sahasraBAnum pradoza-lakzmIH-iva SIta-raSmim /
   bhadre muhūrte nṛpadharmapatnī prāsūta putraṃ bhuvanaikanetram // 3.10 //	Badre muhUrte nRpa-Darma-patnI prAsUta putram Buvana-eka-netram // 3.10 //
   tatrāntare tāmarasairudārairudañcitairañcitapañcavarṇaiḥ /	tatra-antare tAmarasEH-udArEH-udaQcitEH-aQcita-paQca-varNEH /
   sañchāditā tasya vihārahetoḥ kṛtopahāreva babhūva pṛthvī // 3.11 //	saQCAditA tasya vihAra-hetoH kRta-upahArA-iva baBUva pRTvI // 3.11 //
   śākhāsu śākhāsu samudbhavadbhivicitrapatraiḥ śatapatrajātaiḥ /	SAKAsu SAKAsu samudBavat-Bivicitra-patrEH Satapatra-jAtEH /
   cakāśire tasya vilokanāya sañjātanetrā iva śākhino 'pi // 3.12 //	cakASire tasya vilokanAya saQjAta-netrAH iva SAKinaH api // 3.12 //
   asmākamutpattirivātra bhūmau buddhāṅkurāṇāmapi durlabheti /	asmAkam-utpattiH-iva-atra BUmO budDa-aFkurANAm-api durlaBA-iti /
   sandarśanāyeva śarīrabhājāṃ nālīkamāsīnnabhasaḥ sthale 'pi // 3.13 //	sandarSanAya-iva SarIra-BAjAm na-alIkam-AsIt-naBasaH sTale api // 3.13 //
   asyopadeśādakhilo 'pi satyaṃ nirvāṇamabhyeṣyati jīvalokaḥ /	asya-upadeSAt-aKilaH api satyam nirvANam-aByezyati jIva-lokaH /
   kimasmadabhyujjvalanairatīva nirvāṇamīyurnirayāgnayo 'pi // 3.14 //	kim-asmad-aByujjvalanEH-atIva nirvANam-IyuH-niraya-agnayaH api // 3.14 //
   mahātmanastasya mahīdhrapātagurūṇi pādākramaṇāni soḍhum /	mahAtmanaH-tasya mahIDra-pAta-gurUNi pAda-AkramaNAni soXum /
   apārayantīva bhṛśaṃ cakampe viśvambharā viślathaśailabandhā // 3.15 //	apArayanti-iva BRSam cakampe viSvamBarA viSlaTa-SEla-banDAH // 3.15 //
   tālapramāṇāḥ sahasā dharitrīṃ bhittvā samuttasthurudapravāhāḥ //	tAla-pramANAH sahasA DaritrIm BittvA samuttasTuH-uda-pravAhAH //
   puṇyātmanastasya namaskriyārthaṃ bhujaṅgalokā iva śeṣavaśyāḥ // 3.16 //	puNya-AtmanaH-tasya namaskriyA-arTam BujaFga-lokAH iva Seza-vaSyAH // 3.16 //
   amuṣya sarvatra vitāyamānairākāśaṅgāsalilāvadātaiḥ /	amuzya sarvatra vitAyamAnEH-AkASaFgA-salila-avadAtEH /
   yaśaḥpravāhairiva lipyamānā diśaḥ samastāḥ viśadībabhūvuḥ // 3.17 //	yaSaH-pravAhEH-iva lipyamAnAH diSaH samastAH viSadI-baBUvuH // 3.17 //
   æjātaḥ pṛthivyāmadhipo munīnāmÆ iti bruvāṇā iva viṣṭapānām /	æjAtaH pRTivyAm-aDipaH munInAmÆ iti bruvANAH iva vizwapAnAm /
   maṅgalyaśaṅkhānakamardalādyavādyaprabhedāḥ svayameva reṇuḥ // 3.18 //	maFgalya-SaFKa-Anaka-mardala-Adi-avAdya-praBedAH svayam-eva reNuH // 3.18 //
   mahānubhāvasya mahābhiṣekasambhāvanāṃ kartumiva pravṛttāḥ /	mahA-anuBAvasya mahA-aBizeka-samBAvanAm kartum-iva pravRttAH /
   vyatītya velāṃ sakalāḥ samudrāḥ pracelurabhyucchritavīcihasyāḥ // 3.19 //	vyatItya velAm sakalAH samudrAH praceluH-aByucCrita-vIci-hasyAH // 3.19 //
   cacāla meroracalābhidhānaṃ caskhāla sindhorlavaṇodavārtā /	cacAla meroH-acala-aBiDAnam casKAla sinDoH-lavaNa-udavArtAH /
   ākhyā sravantītyagalatsravantyāsthireti bhūmerabhidhā vyaraṃsīt // 3.20 //	AKyA sravanti-iti-agalat-sravantyA-asTirA-iti BUmeH-aBiDA vyaraMsIt // 3.20 //
   vavarṣa varṣāsamayaṃ vināpi valāhako vāridhidhīraghoṣaḥ /	vavarza varzA-samayam vinA-api valAhakaH vAriDi-DIra-GozaH /
   āścaryakarmāṇi babhūvuritthaṃ jāte satāmagrasare kumāre // 3.21 //	AScarya-karmANi baBUvuH-itTam jAte satAm-agrasare kumAre // 3.21 //
   āsphālitānekamṛdaṅgaghoṣavācālitāśāntadarīmukhāṇām /	AsPAlita-aneka-mRdaFga-Goza-vAcAlitA-SAnta-darI-muKANAm /
   ānandanṛttabhramighūrṇamānavasundharāndolitabhūdharāṇām // 3.22 //	Ananda-nRtta-Brami-GUrNamAna-vasunDarAndolita-BUDarANAm // 3.22 //
   anyonyasammardaviśīrṇahāramuktāvalītārakitasthalīnām /	anyonya-sammarda-viSIrNa-hAra-muktA-AvalI-tArakita-sTalInAm /
   prakṣiptapiṣṭātakapāṃsumuṣṭiśṛṅgāritāśeṣadigantarāṇām // 3.23 //	prakzipta-pizwa-Ataka-pAMsu-muzwi-SRFgArita-aSeza-digantarANAm // 3.23 //
   parasparākṣiptavibhūṣaṇānāṃ paryastacūḍāmaṇiśekharāṇām /	paraspara-Akzipta-viBUzaNAnAm paryasta-cUxAmaNi-SeKarANAm /
   ekālayasyeva jagattrayāṇāṃ babhūva tajjanmamahotsavaśrīḥ // 3.24 //	ekAlayasya-iva jagattrayANAm baBUva tad-janma-mahA-utsava-SrIH // 3.24 //
   pratyagragarbhacchavipāṭalena sutena mātā sutarāṃ cakāśe /	pratyagra-garBa=-Cavi-pAwalena sutena mAtA sutarAm cakASe /
   navyodayālohitavigraheṇa veleva bālena sudhākareṇa // 3.25 //	navya-udaya-Alohita-vigraheNa velA-iva bAlena suDAkareNa // 3.25 //
   prataptacāmīkarabhāsvareṇa prasarpatā tasya śarīrabhāsā /	pratapta-cAmIkara-BAsvareNa prasarpatA tasya SarIra-BAsA /
   prasūtikāgarbhagṛhapradīpāḥ pratyūṣatārāpratimā babhūvuḥ // 3.26 //	prasUtikA-garBa-gRha-pradIpAH pratyUza-tArA-pratimAH baBUvuH // 3.26 //
   atyadbhutāmātmajajanmavārtāṃ śrṛṇvan sa śuddhāntajanānnarendraḥ /	ati-adButAm-Atmaja-janma-vArtAm SrRNvan sa SudDAnta-janAt-narendraH /
   ānandamūrcchākulacittavṛttiḥ kartavyamūḍhaḥ stimito babhūva // 3.27 //	Ananda-mUrcCA-Akula-citta-vRttiH kartavya-mUXaH stimitaH baBUva // 3.27 //
   padārthametatpriyadānayogyamadṛṣṭavān sa triṣu viṣṭapeṣu /	padArTam-etat-priya-dAna-yogyam-adRzwavAn sa trizu vizwapezu /
   sarvasvadānena tathāpi rājā sambhāvayāmāsa tamatyudāraḥ // 3.28 //	sarva-sva-dAnena taTA-api rAjA samBAvayAmAsa tam-ati-udAraH // 3.28 //
   bhadre muhūrte sa patiḥ prajānāṃ dadarśa devyāḥ stimitāyatākṣaḥ /	Badre muhUrte sa patiH prajAnAm dadarSa devyAH stimita-Ayata-akzaH /
   kumāramutsaṅgatale śayānaṃ taṭe taṭinyā iva haṃsaśāvam // 3.29 //	kumAram-utsaFga-tale SayAnam tawe tawinyAH iva haMsa-SAvam // 3.29 //
   aśrāntatṛṣṇena vilocanena mukhendumāsvādayataḥ svasūnoḥ /	aSrAnta-tRzNena vilocanena muKa-indum-Asu-AdayataH sva-sUnoH /
   āsīt pituḥ kaṇṭakitāṅgayaṣṭerānandabāṣpaprasaro nirodhaḥ // 3.30 //	AsIt pituH kaNwakitA-aFga-yazweH-Ananda-bAzpa-prasaraH niroDaH // 3.30 //
   stanandhayasyānanacandrabimbamamandasaundaryasudhānidhānam /	stananDayasya-Anana-candra-bimbam-amanda-sOndarya-suDA-niDAnam /
   nipīya netrāñjalinā nitāntaṃ nṛpādhipo nirvṛtimāsasāda // 3.31 //	nipIya netra-aQjalinA nitAntam nRpa-aDipaH nirvRtim-AsasAda // 3.31 //
   sa jātakarmādikamatyudāraṃ sūnoḥ samāpayya purohitena /	sa jAtakarma-Adikam-ati-udAram sUnoH samApayya purohitena /
   'siddhārtha ' ityasya jagatpraśasyāmananyayogyāmakarodabhikhyām // 3.32 //	asidDArTa a iti-asya jagatpraSasyAm-ananyayogyAm-akarot-aBiKyAm // 3.32 //
   navāmbuvāhena nabhaḥsthalīva navyena tārāpatinā niśeva /	nava-ambuvAhena naBaH-sTalI-iva navyena tArApatinA niSA-iva /
   mṛgendraśāvena mahāṭavīva vibhūṣitā santatirāsa tena // 3.33 //	mRgendra-SAvena mahA-awavI-iva viBUzitA santatiH-Asa tena // 3.33 //
   avyaktavarṇābhiramuṣya vāgbhiryathā nṛpaḥ prītamanā babhūva /	avyakta-varNABiH-amuzya vAgBiH-yaTA nRpaH prIta-manAH baBUva /
   tathā na gānairapi gāyakānāṃ mahākavīnāmapi vāgvilāsaiḥ // 3.34 //	taTA na gAnEH-api gAyakAnAm mahA-kavInAm-api vAc-vilAsEH // 3.34 //
   nisargasaurabhyanitāntahṛdyaṃ tasyānanaṃ tādṛśasaukumāryam /	nisarga-sOraBya-nitAnta-hRdyam tasya-Ananam tAdRSa-sOkumAryam /
   babhūva sāmānyamayātayāmaṃ līlābjamantaḥpurasundarīṇām // 3.35 //	baBUva sAmAnyam-ayAtayAmam lIlA-abjam-antaHpura-sundarINAm // 3.35 //
   mano 'bhirāmairmaṇikiṅkaṇīnāṃ māturmudaṃ māṃsalayanninādaiḥ /	manaH aBirAmEH-maNi-kiFkaNInAm mAtuH-mudam mAMsa-layanninAdEH /
   ātmīyabimbānunayābhimānaścikrīḍa sūnurmaṇimedinīṣu // 3.36 //	AtmIya-bimba-anunayA-aBimAnaH-cikrIxa sUnuH-maNi-medinIzu // 3.36 //
   ātanvatā pāṃsuvihāramāptairamātyaputraiḥ saha bālakena /	AtanvatA pAMsu-vihAram-AptEH-amAtya-putrEH saha bAlakena /
   saṃgrāmabhūdhūliṣu bhāvinīṣu svairaṃ vihartuṃ vihiteva yogyā // 3.37 //	saMgrAma-BU-DUlizu BAvinIzu svEram vihartum vihitA-iva yogyA // 3.37 //
   sa dhīramantaḥpurasiṃhaśāvaiḥ saṃkrīḍamānaḥ saha rājasūnuḥ /	sa DIram-antaHpura-siMha-SAvEH saMkrIxamAnaH saha rAja-sUnuH /
   atyadbhutasyātmaparākramasya śikṣāmivaiṣāṃ ciramanvatiṣṭhat // 3.38 //	ati-adButasya-Atma-parAkramasya SikzAm-iva-ezAm ciram-anvatizWat // 3.38 //
   anupravṛttānmaṇighaṇṭikānāmārāvaharṣād gṛharājahaṃsān /	anupravRttAn-maNi-GaNwikAnAmAra-avaharzAt gRha-rAjahaMsAn /
   tatāṭa pādena tadīyarājaśabdāsahiṣṇuḥ kila tān kumāraḥ // 3.39 //	tatAwa pAdena tadIya-rAja-Sabda-asahizNuH kila tAn kumAraH // 3.39 //
   nakhāṃkuśāghātavidhūtamūrdhā mukhāravaprasrutavṛṃhitaśrīḥ /	naKa-aMkuSa-AGAta-viDUta-mUrDA muKa-Arava-prasruta-vRMhita-SrIH /
   maṅgalyanirvṛttamadāmburekho bālo vitene madahastilīlām // 3.40 //	maFgalya-nirvRtta-mada-ambu-reKaH bAlaH vitene mada-hasti-lIlAm // 3.40 //
   abhyullasaccampakadāmadīptirālokasambhāvitajīvalokaḥ /	aByullasat-campaka-dAma-dIptiH-Aloka-samBAvita-jIva-lokaH /
   sa dārako dīpa iva pradīptaḥ śokāndhakāraṃ vinināya pitroḥ // 3.41 //	sa dArakaH dIpaH iva pradIptaH Soka-anDakAram vininAya pitroH // 3.41 //
   kṛtopavītaṃ galitātibālyaṃ samastavidyāpariśīlanāya /	kRta-upavItam galita-atibAlyam samasta-vidyA-pariSIlanAya /
   tamarpayāmāsa kumāravaryamācāryahasteṣu patiḥ pṛthivyāḥ // 3.42 //	tam-arpayAmAsa kumAra-varyam-AcArya-hastezu patiH pRTivyAH // 3.42 //
   sa deśikendrairupadiśyamānā vidyāḥ samastāḥ sakalāḥ kalāśca /	sa deSika-indrEH-upadiSyamAnAH vidyAH samastAH sakalAH kalAH-ca /
   jagrāha medhāvitayācireṇa varṣāghano vārinidheravāpa // 3.43 //	jagrAha meDAvitayA-acireNa varzA-GanaH vAri-niDeH-avApa // 3.43 //
   ananyasāmānyadhiyaṃ kumāramāsādya vidyāḥ sutarāṃ virejuḥ /	ananya-sAmAnya-Diyam kumAram-AsAdya vidyAH sutarAm virejuH /
   śaratprasannaṃ gaganāvakāśaṃ tārādhipasyeva mayūkhamālāḥ // 3.44 //	Sarad-prasannam gagana-avakASam tArADipasya-iva mayUKa-mAlAH // 3.44 //
   nitāntamānandayatā prajānāṃ manāṃsi sadyo haratā tamāṃsi /	nitAntam-AnandayatA prajAnAm manAMsi sadyas haratA tamAMsi /
   candrodayeneva mahāsamudraḥ śākyānvayastena samullalāsa // 3.45 //	candra-udayena-iva mahA-samudraH SAkya-anvayaH-tena samullalAsa // 3.45 //
   prabheva bhānoḥ pratibheva sūreḥ śikheva dīpasya dayeva sādhoḥ /	praBA-iva BAnoH pratiBA-iva sUreH SiKA-iva dIpasya dayA-iva sADoH /
   jyotsneva candrasya sudheva sindhostasyoditāsīnnavayauvanaśrīḥ // 3.46 //	jyotsnA-iva candrasya suDA-iva sinDoH-tasya-udita-AsIt-nava-yOvana-SrIH // 3.46 //
   āropya tāruṇyaviśeṣaśāṇaṃ rauṣāṇitānīva manobhavena /	Aropya tAruNya-viSeza-SANam rOzANitAni-iva manoBavena /
   aṅgānyabhivyañjitalakṣaṇāni vibhaktasandhīni babhūvurasya // 3.47 //	aFgAni-aBivyaQjita-lakzaNAni viBakta-sanDIni baBUvuH-asya // 3.47 //
   tasyāṃdhriyugmaṃ sahajābhirūpyaṃ rekhāsahasrārarathāṅgacihnam /	tasya-aMDri-yugmam sahaja-aBirUpyam reKA-sahasra-Ara-raTAFga-cihnam /
   navyāni nālīkavanāni nūnaṃ nakhaprabhacandrikayā jahāsa // 3.48 //	navyAni nAlIka-vanAni nUnam naKa-praBa-candrikayA jahAsa // 3.48 //
   valitrayālaṃkṛtidarśanīyavilagnabhāgo narapālasūnuḥ /	valitrayA-alaMkRti-darSanIya-vilagna-BAgaH narapAla-sUnuH /
   manthācalo vāsukibhogaveṣṭaḥ lekhollasanmadhya ivāluloke // 3.49 //	manTa-acalaH vAsuki-Boga-vezwaH leKA-ullasat-maDye iva-Alu-loke // 3.49 //
   guṇaiḥ samastai saha rājasūnornitambabimvaḥ prathimānamāpa /	guNEH samastEH saha rAja-sUnoH-nitamba-bimvaH praTimAnam-Apa /
   doṣairaśeṣaiḥ samameva tasya madhyapradeśaḥ kṛśatāmayāsīt // 3.50 //	dozEH-aSezEH samam-eva tasya maDya-pradeSaH kRSa-tA-Amaya-AsIt // 3.50 //
   nābhihradastasya narendrasūno romāvalīketananīlayaṣṭim /	nABi-hradaH-tasya narendra-sUnaH roma-AvalI-ketana-nIla-yazwim /
   nikhātukāmena manobhāvena nirvartito garta ivābabhāse // 3.51 //	niKAtu-kAmena manoBAvena nirvartitaH gartaH iva-AbaBAse // 3.51 //
   śriyaḥ sarojāntaraduḥsthitāyā viśṛṅkhalaṃ dātumivāvakāśam /	SriyaH saroja-antara-duHsTitAyAH viSRFKalam dAtum-iva-avakASam /
   puṇyātmanastasya bhujāntarāalaṃ babhūva vindhyādriśilāviśālam // 3.52 //	puNya-AtmanaH-tasya BujAntara-aalam baBUva vinDya-adri-SilA-viSAlam // 3.52 //
   śūrasya tasya kṣitipālasūnorvṛkṣaḥkavāṭe sati vajrasāre /	SUrasya tasya kzitipAla-sUnoH-vRkzaH-kavAwe sati vajrasAre /
   cakruḥ kavāṭaṃ sadaneṣu sattvā vibhūṣaṇārthaṃ na tu rakṣaṇārtham // 3.53	cakruH kavAwam sadanezu sattvAH viBUzaNa-arTam na tu rakzaNa-arTam // 3.53
   bhujo bhujaṅgādhipabhogadīrghastasya prajāpālanapaṇḍitasya /	BujaH BujaFga-aDipa-Boga-dIrGaH-tasya prajA-pAlana-paNxitasya /
   akṣepaṇīyaḥ pratibhūpatīnāṃ trailokyarakṣāparigho babhūva // 3.54 //	akzepaNIyaH pratiBUpatInAm trElokya-rakzA-pariGaH baBUva // 3.54 //
   rekhābhiratyantaparisphuṭābhistatkandharā bandhurasanniveśā /	reKABiH-atyanta-parisPuwABiH-tad-kanDarA banDuH-asanniveSAH /
   gāḍhādarāliṅgitakāntilakṣmīkeyūramudrābhirivāvababhāse // 3.55 //	gAXa-Adara-AliFgita-kAnti-lakzmI-keyUra-mudrABiH-iva-avabaBAse // 3.55 //
   mugdhasya tasyāsa mukhāmbujasya mahotpalasyāpi mahān viśeṣaḥ /	mugDasya tasya-Asa muKa-ambujasya mahA-utpalasya-api mahAn viSezaH /
   vāṇimalolāṃ vahati sma pūrvaṃ svabhāvalolāmitaratu lakṣmīm // 3.56 //	vANimalolAm vahati sma pUrvam svaBAva-lolAm-itaratu lakzmIm // 3.56 //
   vāṇyā vareṇyasya mukhe vasantyā mañjīraśiñjānamivāsa sūktam /	vANyAH vareNyasya muKe vasantyAH maQjIraSiQjAnam-iva-Asa sUktam /
   nakhaprabheva smitacandrikāsīnmuktākṣamāleva ca dantapaṃktiḥ // 3.57 //	naKa-praBA-iva smita-candrikA-AsIt-muktA-akza-mAlA-iva ca dantapaMktiH // 3.57 //
   tadānanāmbhoruhakāntilakṣmyāstadgaṇḍabhittirmaṇidarpaṇaśrīḥ /	tad-Anana-amBoruha-kAnti-lakzmyAH-tad-gaNxa-BittiH-maNi-darpaNa-SrIH /
   tatkarṇapāśaśca vilāsaḍolā tadīkṣaṇaṃ vibhramadīrdhikāsīt // 3.58 //	tad-karNa-pASaH-ca vilAsa-xolA tad-IkzaNam viBrama-dIrDikA-AsIt // 3.58 //
   bhrūvallarī tasya manojñamūrttestārāṃśulīḍhobhayakoṭibhāgā /	BrU-vallarI tasya manojQa-mUrtteH-tAra-aMSu-lIXa-uBaya-kowi-BAgA /
   kodaṇḍalīleva vijitya mārādātmīkṛtāropitabhṛṅgamauvī // 3.59 //	kodaNxa-lIlA-iva vijitya mArAt-AtmIkRta-Aropita-BRFga-mOvI // 3.59 //
   prasannamūrṇāvalayābhirāmaṃ jyotirmayaṃ tasya mukhārabindam /	prasanna-mUrNa-Avalaya-aBirAmam jyotiH-mayam tasya muKa-Ara-bindam /
   bhūyiṣṭhamantargatacandralekhāṃ bālārkabimbaśriyamātatāna // 3.60 //	BUyizWam-antargata-candra-leKAm bAla-arka-bimba-Sriyam-AtatAnaH // 3.60 //
   ūrṇābhirāmā narapālasūnorniṭālabhūmirnitarāṃ cakāśe /	UrNA-aBirAmAH nara-pAla-sUnoH-niwAla-BUmiH-nitarAm cakASe /
   vaprakriyābhagnanilīnadantidantāṃkurā meruśilātaṭīva // 3.61 //	vapra-kriyA-Bagna-nilIna-danti-dantA-aMkurAH meru-SilA-tawI-iva // 3.61 //
   vināṅgarāgeṇa vināṅgadena vināvataṃsena vinā srajāpiu /	vinA-aFga-rAgeNa vinA-aFgadena vinA-avataMsena vinA srajA-apiu /
   āviṣkṛtāsecanakālamāsīdaṅgaḥ tadīyaṃ navayauvanena // 3.62 //	AvizkRta-Asecana-kAlam-AsIt-aFgaH tadIyam nava-yOvanena // 3.62 //
   ānandayitrī hariṇekṣaṇānāmaduṣṭipūrvā puruṣāntareṣu /	AnandayitrI hariNa-IkzaNAnAm-aduzwi-pUrvA puruza-antarezu /
   nirvyājabhūṣā nikhilāṅgayaṣṭestasyoditāsīt samudāyaśobhā // 3.63 //	nirvyAja-BUzA niKila-aFga-yazweH-tasya-uditA-AsIt samudAya-SoBA // 3.63 //
   viśvambharāvalayadhāraṇayogyabāhoḥ sūnornṛpaḥ surapatipratimasvabhāvaḥ /	viSvamBarA-valaya-DAraNa-yogya-bAhoH sUnoH-nRpaH surapati-pratima-svaBAvaH /
   māṇikyakumbhabharitairmaṇimantrapūtaistīrthaiścakāra yuvarājapadābhiṣekam	mANikya-kumBa-BaritEH-maNi-mantra-pUtEH-tIrTEH-cakAra yuvarAja-pada-aBizekam
   iti buddhaghoṣaviracite padyacūḍāmaṇināmni mahākāvye tṛtīyaḥ sargaḥ //	iti budDa-Goza-viracite padya-cUxAmaNi-nAmni mahAkAvye tRtIyaH sargaH //
   caturthaḥ sargaḥ	caturTaH sargaH
   siddhārthavivāhaprastāvaḥ	sidDArTa-vivAha-prastAvaH
   atho kumārasya kulodvahasya karagrahaṃ kārayituṃ narendraḥ /	aTo kumArasya kula-udvahasya karagraham kArayitum narendraH /
   kā sāsya yogyā bhuvi kanyaketi cintayāmāsa sametabandhuḥ // 4.1 //	kA sA-asya yogyA Buvi kanyakA-iti cintayAmAsa sameta-banDuH // 4.1 //
   tatrāntare koliyabhūmipālaḥ kumārikāṃ me kularatnadīpām /	tatra-antare koliya-BUmipAlaH kumArikAm me kula-ratna-dIpAm /
   dāsyāmi sūnostava sarvatheti sandeśapatraṃ visasarja tasmai // 4.2 //	dAsyAmi sUnoH-tava sarvaTA-iti sandeSa-patram visasarja tasmE // 4.2 //
   ākarṇya sandeśamukhādudantamatīva santuṣṭamanāḥ kṣitīśaḥ /	AkarNya sandeSa-muKAt-udantam-atIva santuzwa-manAH kzitISaH /
   tathaiva sajjīkriyatāṃ tvayeti sandeśamasmai prajighāya bhūyaḥ // 4.3 //	taTA-eva sajjIkriyatAm tvayA-iti sandeSam-asmE prajiGAya BUyas // 4.3 //
   tatheti so 'pi pratigṛhya tasmai sandeśapatraṃ samudīrṇaharṣaḥ /	taTA-iti saH api pratigRhya tasmE sandeSa-patram samudIrNa-harzaH /
   pracakrame kārayituṃ kumāryā vivāhadīkṣotsavamatyudāram // 4.4 //	pracakrame kArayitum kumAryAH vivAha-dIkzA-utsavam-ati-udAram // 4.4 //
   āropitābhraṅkaṣaketumālamābaddhakauśeyavitānaśobham /	Aropita-aBraFkaza-ketumAlam-AbadDa-kOSeya-vitAna-SoBam /
   abhyucchritendrāyudhatoraṇāṅkamabhyantarasthāpitapūrṇakumbham // 4.5 //	aByucCrita-indrAyuDa-toraNa-aFkam-aByantara-sTApita-pUrNa-kumBam // 4.5 //
   āstīrṇamuktāsikatābhirāmamākīrṇanānākusumaupahāram /	AstIrNamuktA-sikata-aBirAmam-AkIrNa-nAnA-kusuma-OpahAram /
   ārabdhavaivāhikasaṃvidhānamantaḥpuraṃ bhūmipaterbabhūva // 4.6 //	ArabDa-vEvAhika-saMviDAnam-antaHpuram BUmipateH-baBUva // 4.6 //
   abhyaktagātrīmadhivāsitena tailena gandhāmalakopaliptām /	aByakta-gAtrIm-aDivAsitena tElena ganDa-Amalaka-upaliptAm /
   varāṅganāstā maṇikumbhamuktairambhodharaiḥ sādaramabhyaṣiñcan // 4.7 //	vara-aFganAH-tAH maNi-kumBa-muktEH-amBoDarEH sa-Adaram-aByaziQcan // 4.7 //
   snānāvasāne naradevakanyā pāthobharārdraṃ parimucya vāsaḥ /	snAna-avasAne naradeva-kanyA pAToBara-Ardram parimucya vAsaH /
   samādade cārutaraṃ dukūlaṃ candrātapaṃ śāradikeva rātriḥ // 4.8 //	samAdade cArutaram dukUlam candrAtapam SAradikA-iva rAtriH // 4.8 //
   tataḥ prakīrṇābhinavaprasūne catuṣkamadhye viniveśya sakhyaḥ /	tatas prakIrNa-aBinava-prasUne catuzka-maDye viniveSya saKyaH /
   nānāvidhairābharaṇairnarendrakanyāmalañcakruratipravīṇāḥ // 4.9 //	nAnAviDEH-ABaraNEH-narendra-kanyA-malaQcakrurati-pravINAH // 4.9 //
   antaḥsamāveśitaphullamallīdhammillabandhastaralekṣaṇāyāḥ /	antar-samAveSita-Pulla-mallI-Dammilla-banDaH-tarala-IkzaNAyAH /
   tatāna tārāgaṇaśāritasya gāḍhāndhakārastabakasya kāntim // 4.10 //	tatAna tArA-gaNa-SAritasya gAXa-anDakAra-stabakasya kAntim // 4.10 //
   ākuñcitāgrairalakaiḥ praśastaistasyā mukhāmbhoruhamābabhāse /	AkuQcita-agrEH-alakEH praSastEH-tasyAH muKa-amBoruham-AbaBAse /
   tadīyasaurabhyasamṛddhilobhādālīyamānairiva cañcarīkaiḥ // 4.11 //	tadIya-sOraBya-samRdDi-loBAt-AlIyamAnEH-iva caQcarIkEH // 4.11 //
   sindūraklṛpta kṣitipālaputryā vivāhadīkṣātilako vireje /	sindUra-klRpta kzitipAla-putryA vivAha-dIkzA-tilakaH vireje /
   prāptādhipatyasya manobhavasya pratāpabākārka ivojjihānaḥ // 4.12 //	prApta-ADipatyasya manoBavasya pratApa-bAka-arkaH iva-ujjihAnaH // 4.12 //
   karṇāvasaktāḥ kamalekṣaṇāyā yavāṅkurāḥ sātiśayaṃ virejuḥ /	karNa-avasaktAH kamala-IkzaNAyAH yava-aFkurAH sa-atiSayam virejuH /
   trilokajiṣṇoḥ kusumāyudhasya kīrttiprarohā iva jṛmbhamāṇāḥ // 4.13 //	triloka-jizNoH kusumAyuDasya kIrtti-prarohAH iva jRmBamANAH // 4.13 //
   kastūrikākalpitapatralekhastasyāḥ kapolaḥ śaśimaṇḍalaśrīḥ /	kastUrikA-kalpita-patra-leKaH-tasyAH kapolaH SaSi-maNxala-SrIH /
   ākramya tasthau mukurasya śobhāmambhodavātairmalinodarasya // 4.14 //	Akramya tasTO mukurasya SoBAm-amBoda-vAtEH-malina-udarasya // 4.14 //
   vinyastakālāñjanadarśanīyaṃ vilocanaṃ mīnavilocanāyāḥ /	vinyasta-kAlAQjana-darSanIyam vilocanam mIna-vilocanAyAH /
   atyugrahālāhalapaṅkadigdhāmanaṅgabāṇaśriyamanvayāsīt // 4.15 //	ati-ugra-ha-AlAhala-paFka-digDAm-anaFga-bANa-Sriyam-anvayAsIt // 4.15 //
   ananyasādhāraṇapāṭalimnastasyā manojñasya radacchadasya /	ananya-sADAraNa-pAwalimnaH-tasyAH manojQasya radacCadasya /
   ākalpitā yāvakapaṅkabhatirabhūtapūrvāṃ na cakāra śobhām // 4.16 //	AkalpitAH yAvaka-paFka-BatiH-aBUta-pUrvAm na cakAra SoBAm // 4.16 //
   alaṃkṛtaṃ mauktikakuṇḍalābhyāmambhoruhākṣyā mukhāmārdrahāsam /	alaMkRtam mOktika-kuNxalAByAm-amBoruha-akzyAH muKAm-Ardra-hAsam /
   pārśvadvayāvasthitapuṇḍarīkakośaṃ śaratkokanadaṃ jigāya // 4.17 //	pArSva-dvaya-avasTita-puNxarIka-koSam Sarad-kokanadam jigAya // 4.17 //
   āmuktamuktāsaradarśanīyamābibhratī kaṇṭhamatīva reje /	Amukta-muktA-sara-darSanIyam-AbiBratI kaNWam-atIva reje /
   niṣṭhyūtamuktānikarābhirāmaśaṅkhojjvalā sāgaravīcikeva // 4.18 //	nizWyUta-muktA-nikara-aBirAma-SaFKa-ujjvalA sAgaravIcikA-iva // 4.18 //
   tasyā vapuścandanapaṅkaliptamāmodikālāgarubhakticitram /	tasyAH vapuH-candana-paFka-liptam-Amodi-kAla-agaru-Bakti-citram /
   kalindajākarburitāntarāyāḥ śobhāmapuṣyat suraśaivalinyāḥ // 4.19 //	kalinda-jA-karburita-antarAyAH SoBAm-apuzyat sura-SEvalinyAH // 4.19 //
   payodharadvandvamaninditāṅgyāḥ parisphurannistalatāarahāram /	payoDara-dvandvam-anindita-aFgyAH parisPurat-nistala-tAara-hAram /
   ākīrṇatārānikarābhirāmāmastādriśṛṅgaśriyamanvagacchat // 4.20 //	AkIrNa-tArA-nikara-aBirAmA-masta-adri-SRFga-Sriyam-anvagacCat // 4.20 //
   balitrayālaṃkṛtamadhyadeśā tanvī vilolastanabhārahārā /	bali-traya-alaMkRta-maDya-deSA tanvI vilola-stana-BAra-hArAH /
   taraṅgitā śīkarajālitāṅgacakrāhvayā śaivalinīva reje // 4.21 //	taraFgitA SIkara-jAlita-aFga-cakra-AhvayA SEvalinI-iva reje // 4.21 //
   māṇikyakāñcīvalayānuviddhaśroṇībharā kṣoṇipatestanūjā /	mANikya-kAQcI-valaya-anuvidDa-SroNI-BarA kzoNi-pateH-tanU-jAH /
   vasundharā vāridhiratnagarbhavelāsamāliṅgitasaikataiva // 4.22 //	vasunDarA vAriDi-ratna-garBa-velA-samAliFgita-sa-ekatA-eva // 4.22 //
   rarāja tasyā navaromarājirārohatastuṅgapayodharādrim /	rarAja tasyAH nava-romarAjiH-a-ArohataH-tuFga-payoDara-adrim /
   śṛṅgārayoneravalambanārthamālambitendīvaramālikeva // 4.23 //	SRFgArayoneH-avalambana-arTam-Alambita-indIvara-mAlikA-iva // 4.23 //
   anarghacāmīkarakalpitābhiralaṃkriyābhiḥ sutanuścakāśe /	anarGa-cAmIkara-kalpitABiH-alaMkriyABiH su-tanuH-cakASe /
   samujjvalā nūtanamañjarībhiḥ sañcāriṇī campakavallarīva // 4.24 //	samujjvalA nUtana-maQjarIBiH saQcAriNI campaka-vallarI-iva // 4.24 //
   alaktakāsaṅgavivṛddharāgamaṃghriddhayaṃ komalamāyatākṣyāḥ /	alaktaka-AsaFga-vivRdDa-rAgam-aMGridhayam komalam-Ayata-akzyAH /
   navātapasparśaviśeṣadṛśyāṃ nālīkaśobhāṃ namayāñcakāra // 4.25 //	nava-Atapa-sparSa-viSeza-dRSyAm nAlIka-SoBAm namayA-aQcakAraH // 4.25 //
   ākalpasaundaryadidṛkṣayeyamābibhratī sphāṭikamātmadarśam /	Akalpa-sOndarya-didRkzayeyam-AbiBratI sPAwikam-Atma-darSam /
   vididyute pūrṇaśaśāṅkavimbasamparkiṇī śātamakhī diśeva // 4.26 //	vididyute pUrNa-SaSAFka-vimba-samparkiNI SAtamaKI diSA-iva // 4.26 //
   anantaraṃ bandhuragātrayaṣṭeḥ purodhasaḥ pūrṇamanorathāyāḥ /	anantaram banDura-gAtra-yazweH puroDasaH pUrNa-manoraTAyAH /
   na kevalaṃ kautukamābabandhuḥ karāmbuje kiñca hadambuje 'pi // 4.27 //	na kevalam kOtukam-AbabanDuH kara-ambuje kiQca hadambuje api // 4.27 //
   evaṃ samāpayya kumārikāyā vaivāhikaṃ maṇḍanasaṃvidhānam /	evam samApayya kumArikAyAH vEvAhikam maNxana-saMviDAnam /
   kutūhalī kauliyabhūmipālastasthau varasyāgamamīkṣamāṇaḥ // 4.28 //	kutUhalI kOliya-BUmipAlaH-tasTO varasya-Agamam-IkzamANaH // 4.28 //
   atha svaveśmanyadhirājasūnuḥ snātānulipto navadhautavāsāḥ /	aTa sva-veSmani-aDirAja-sUnuH snAta-anuliptaH nava-DOta-vAsAH /
   ullāsikāṃ lokavilocanānāmudvāhabhūṣāmurarīcakāra // 4.29 //	ullAsikAm loka-vilocanAnAm-udvAha-BUzA-m-urarIcakAra // 4.29 //
   suvarṇasūtragrathitāntareṇa kṣaumottarīyeṇa sa rājasūnuḥ /	suvarNa-sUtra-graTita-antareNa kzOma-uttarIyeNa sa rAja-sUnuH /
   vidyutpinaddhena śaradghanena viyattalābhoga iva vyarājat // 4.30 //	vidyut-pinadDena Sarad-Ganena viyat-tala-ABogaH iva vyarAjat // 4.30 //
   viśālavakṣaḥsthalalambitena muktākalāpena babhau kumāraḥ /	viSAla-vakzaH-sTala-lambitena muktA-kalApena baBO kumAraH /
   virājamānena taṭopakaṇṭhaṃ chāyāpatheneva suvarṇaśailaḥ // 4.31 //	virAjamAnena tawa-upakaNWam CAyA-paTena-iva suvarNa-SElaH // 4.31 //
   prasannagambhīravapuḥ kumāraḥ pravālamuktāmayakuṇḍalābhyām /	prasanna-gamBIra-vapuH kumAraH pravAla-muktA-Amaya-kuNxalAByAm /
   caṇḍāṃśutārādhipamaṇḍalābhyāmalaṃkṛto merurivāluloke // 4.32 //	caNxa-aMSu-tAra-aDipa-maNxalAByAm-alaMkRtaH meruH-iva-Alu-loke // 4.32 //
   varaścakāśe haricandanārdro bālātapātāmra ivodayādriḥ /	varaH-cakASe haricandana-ArdraH bAla-AtapA-tAmraH iva-udaya-adriH /
   dhātucchaṭāvicchuritaḥ karīva sandhyāmahaḥsāndra ivāmṛtāṃśuḥ // 4.33 //	DAtucCawA-vicCuritaH karI-iva sanDyAm-ahar-sAndraH iva-amRtAMSuH // 4.33 //
   ādarśabimbe pratimāśarīramāmuktaratnābharaṇasya yūnaḥ /	AdarSa-bimbe pratimA-SarIram-Amukta-ratna-ABaraNasya yUnaH /
   vaikartanaṃ maṇḍalamāsthitasya puṃsaḥ purāṇasya pupoṣa lakṣmīm // 4.34 //	vEkartanam maNxalam-AsTitasya puMsaH purANasya pupoza lakzmIm // 4.34 //
   alaṃkriyājāyata dehakāntirnaisargikī tasya narendrasūnoḥ /	alaMkriyA-ajAyata deha-kAntiH-nEsargikI tasya narendra-sUnoH /
   eīśvaryacihnāni paraṃ babhūvuranyāni māṇikyavibhūṣaṇāni // 4.35 //	eISvarya-cihnAni param baBUvuH-anyAni mANikya-viBUzaNAni // 4.35 //
   ukṣiptamuktātapavāraṇaśrīruddhūtabālavyajanopacāraḥ /	ukzipta-mukta-Atapa-vAraNa-SrIH-udDUta-bAla-vyajana-upacAraH /
   āruhya vaivāhikamaupavāhyaṃ jagāma sanbandhigṛhaṃ kumāraḥ // 4.36 //	Aruhya vEvAhikam-OpavAhyam jagAma san-banDi-gRham kumAraH // 4.36 //
   tamāgataṃ śākyakulapradīpaṃ kṣoṇīpatiḥ koliyacakravarttī /	tam-Agatam SAkya-kula-pradIpam kzoNIpatiH koliya-cakravarttI /
   svayaṃ padābhyāmabhigamya dūraṃ vaivāhikaṃ maṇḍapamānināya // 4.37 //	svayam padAByAm-aBigamya dUram vEvAhikam maNxapam-AninAya // 4.37 //
   dadarśa dhīraḥ kṣitipālaputrīṃ tatra sthitāṃ tārakarājavaktrām /	dadarSa DIraH kzitipAla-putrIm tatra sTitAm tAraka-rAja-vaktrAm /
   līlāravindena karasthitena payodhikanyāmiva bhāsamānām // 4.38 //	lIlA-aravindena kara-sTitena payoDi-kanyAm-iva BAsamAnAm // 4.38 //
   sotkaṇṭhamālokayataḥ kumārīṃ sudhāṃśuśobhāparibhāvukāṅgīm /	sa-utkaNWam-AlokayataH kumArIm suDAMSu-SoBA-pariBAvuka-aFgIm /
   atītya velāmadhirājasūnorānandasindhuḥ prasasāra dūram // 4.39 //	atItya velAm-aDirAja-sUnoH-Ananda-sinDuH prasasAra dUram // 4.39 //
   yat kāryate tatra pativratābhiḥ kṛtvā tadetat sakalaṃ kumāraḥ /	yat kAryate tatra pativratABiH kRtvA tat-etat sakalam kumAraH /
   tayā samaṃ tāmarasāyatākṣyā jatāma vaitānikavedimadhyam // 4.40 //	tayA samam tAmarasa-Ayata-akzyA jatAma vEtAnika-vedi-maDyam // 4.40 //
   udarciṣastasya hutāśanasya havirbhiruccairjvalataḥ purastāt /	udarcizaH-tasya hutASanasya havirBiH-uccEs-jvalataH purastAt /
   kriyākalāpe kṛtadhīḥ purodhāḥ saṃyojayāmāsa vadhūkumārau // 4.41 //	kriyA-kalApe kRta-DIH puroDAH saMyojayAmAsa vaDU-kumArO // 4.41 //
   āsīt kumāraḥ pulakaprarohairudañcitaiḥ kañcukitāṅgayaṣṭiḥ /	AsIt kumAraH pulaka-prarohEH-udaQcitEH kaQcukita-aFga-yazwiH /
   vaikakṣamālyacyutakesarāstadguptyai babhūvurguṇaratnarāśeḥ // 4.42 //	vEkakza-mAlya-cyuta-kesarAH-tad-guptyE baBUvuH-guNa-ratna-rASeH // 4.42 //
   āvirbhavadbhiḥ śramavārileśairārdrāṅguliḥ koliyakanyakāsīt /	AvirBavadBiH Srama-vAri-leSEH-Ardra-aFguliH koliya-kanyakA-AsIt /
   vivāhadhārājalaśīkarāstadvyājībabhūvurvipulekṣaṇāyāḥ // 4.43 //	vivAha-DArA-jala-SIkarAH-tad-vyAjI-baBUvuH-vipula-IkzaNAyAH // 4.43 //
   ālokalobhādabhivartamānā nivartamānāstrapayā ca śaśvat /	Aloka-loBAt-aBivartamAnAH nivartamAnAH-trapayA ca SaSvat /
   tayorapāṅgaprasarāstadānīṃ ḍolāvihāraśriyamanvabhūvan // 4.44 //	tayoH-apAFga-prasarAH-tadAnIm xolA-vihAra-Sriyam-anvaBUvan // 4.44 //
   abhyastayā saṃvaraṇāmbuśerāvartacakrabhramalīlayeva /	aByastayA saMvaraNa-ambuSerAvarta-cakra-Brama-lIlayA-iva /
   varaḥ samaṃ vāmadṛśā kṛśānoḥ pradakṣiṇāprakramamanvatiṣṭhat // 4.45 //	varaH samam vAma-dRSA kRSAnoH pradakziNa-aprakramam-anvatizWat // 4.45 //
   kanyākumārau kamanīyarūpāvālokya homāgniradṛṣṭapūrvau /	kanyA-kumArO kamanIya-rUpO=-Alokya homa-agniH-adRzwa-pUrvO /
   pradakṣiṇārciḥsphuraṇacchalena ślāghāśiraḥkampamivācacāra // 4.46 //	pradakziNa-arciH-sPuraNa=-Calena SlAGASiraH-kampam-iva-AcacAra // 4.46 //
   guruprayuktā kulapālikā sā lājopahāra visasarja vahnau /	guru-prayuktA kulapAlikA sA lAja-upahAra visasarja vahnO /
   marudvidhūtā latikeva puṣpaṃ cūtadrame syūtanavapravāle // 4.47 //	marut-viDUtA latikA-iva puzpam cUta-drame syUta-nava-pravAle // 4.47 //
   samudgatā dhūmatatiḥ kṛśānoḥ samīpalagnā mukhasārasasya /	samudgatA DUmatatiH kRSAnoH samIpa-lagnA muKa-sArasasya /
   amlānanīlāyatanālabhaṅgīma ṅgīcakārāmbujalocanāyāḥ // 4.48 //	amlAna-nIla-Ayata-nAla-BaFgIma FgIcakAra-ambuja-locanAyAH // 4.48 //
   tasmādudīrṇā navadhūmarājistasyā mukhe tadgrahaṇaprasanne /	tasmAt-udIrNA nava-DUmarAjiH-tasyAH muKe tad-grahaNa-prasanne /
   kṣaṇaṃ samālakṣyata sañcarantī saroruhe ṣaṭpadamālikeva // 4.49 //	kzaNam samAlakzyata saQcarantI saroruhe zawpada-mAlikA-iva // 4.49 //
   vaktrāravindaṃ paritaḥ prakīrṇā vāmabhruvo maṅgaladhūmarājiḥ /	vaktra-aravindam paritas prakIrNAH vAmaBruvaH maFgala-DUma-rAjiH /
   anyāmṛtāṃśubhramataḥ prayātāmadhatta sākṣāt pariveṣalakṣmīm // 4.50 //	anya-amRta-aMSu-BramataH prayAtAm-aDatta sAkzAt pariveza-lakzmIm // 4.50 //
   vaktrāmbujaṃ vāmadṛśaḥ parītā vaivāhikī maṅgaladhūmapaṃktiḥ /	vaktra-ambujam vAma-dRSaH parItA vEvAhikI maFgala-DUmapaMktiH /
   babhāra nīlāṃśukanirmitasya muhūrtavaktrāvaraṇasya śobhām // 4.51 //	baBAra nIla-aMSuka-nirmitasya muhUrta-vaktra-AvaraNasya SoBAm // 4.51 //
   kālāñjanocchvāsavikūṇitākṣaṃ dharmodakakliṣṭakapolapatram /	kAlAQjana-ucCvAsa-vikUNita-akzam Darma-udaka-klizwa-kapola-patram /
   vivarṇakarṇotpalamānanābjaṃ babhūva dhūmagrahaṇānmṛgākṣyāḥ // 4.52 //	vivarNa-karNa-utpalam-Anana-abjam baBUva DUma-grahaNAt-mRga-akzyAH // 4.52 //
   iti krameṇāhitapāṇipīḍastayā sahaiva śvasurau kumāraḥ /	iti krameNa-Ahita-pANi-pIxaH-tayA saha-eva SvasurO kumAraH /
   nanāma tāvapyanumodamānāvāśīrbhiretāvanuvardhayetām // 4.53 //	nanAma tO=-api-anumodamAnO=-ASIrBiH-etO=-anuvarDayetAm // 4.53 //
   anyāṃśca sarvānapi bandhuvargān sambhāvya jāyāsahitaḥ kumāraḥ /	anyAn=-ca sarvAn-api banDu-vargAn samBAvya jAyA-sahitaH kumAraH /
   nirgatya tasmānnijarājadhānīpradakṣiṇāya pravaro jagāma // 4.54 //	nirgatya tasmAt-nija-rAjaDAnI-pradakziNAya pravaraH jagAma // 4.54 //
   tasmin muhūrte kapilāṅganānāṃ kumāranidhyānaparāyaṇānām /	tasmin muhUrte kapila-aFganAnAm kumAra-niDyAna-parAyaNAnAm /
   saudheṣu saudheṣu samudbabhūvuḥ śṛṅgāraceṣṭā madanopadiṣṭāḥ // 4.55 //	sODezu sODezu samudbaBUvuH SRFgAra-cezwAH madana-upadizwAH // 4.55 //
   tathā hi kācit karapallavena kalhāramālāmavalambamānā /	taTA hi kAcid karapallavena kalhAra-mAlAm-avalambamAnAH /
   svayaṃ varītuṃ kila rājadhānīsopānamārgaṃ tvarayā jagāma // 4.56 //	svayam varItum kila rAjaDAnI-sopAna-mArgam tvarayA jagAma // 4.56 //
   netrasya taddarśananiścalasya mā mūdidaṃ rodha itīva matvā /	netrasya tad-darSana-niScalasya mA mUdi-dam roDaH iti-iva matvA /
   apāsya kālāñjanamāyatākṣī vātāyanaṃ satvaramāpa kācit // 4.57 //	apAsya kAlAQjanam-Ayata-akzI vAtAyanam satvaram-Apa kAcid // 4.57 //
   vibhūṣaṇairantarite madaṅge naisargikīṃ kāntimasau na paśyet /	viBUzaNEH-antarite mad-aFge nEsargikIm kAntim-asO na paSyet /
   itīva naipathyamakalpayantī kācit prapede sahasā gavākṣam // 4.58 //	iti-iva nEpaTyam-akalpayantI kAcid prapede sahasA gavAkzam // 4.58 //
   vyākośametad yadi karṇapāśe niveśayeyaṃ surabhi dvirephaḥ /	vyAkoSam-etat yadi karNa-pASe niveSayeyam suraBi dvirePaH /
   māṃ pīḍayedityavadhīrya manye karṇotpalaṃ kāpi jagāma jālam // 4.59 //	mAm pIxayet-iti-avaDIrya manye karNa-utpalam kA-api jagAma jAlam // 4.59 //
   tadānanālokanaharṣajātaḥ stanasya romodgama eva bhuṣā /	tadA-anana-Alokana-harza-jAtaH stanasya roma-udgamaH eva BuzA /
   itīva patrāvalimutsṛjantī vātāyanābhyarṇamavāpa kācit // 4.60 //	iti-iva patra-Avalim-utsRjantI vAtAyana-aByarNam-avApa kAcid // 4.60 //
   pativratāyāḥ paradarśanāya yātrā na yukteti nirundhatīva /	pativratAyAH para-darSanAya yAtrA na yuktA-iti nirunDati-iva /
   nitambabimbād rasanā galantī kasyāścidaghriṃ kalayāñcakāra // 4.61 //	nitamba-bimbAt rasanA galantI kasyAScid-aGrim kalayAQcakAraH // 4.61 //
   ekāvalīṃ kācidanarpayitvā kaṇṭhokaṇṭhaṃ karapaṅkajena /	eka-AvalIm kAcid-anarpayitvA kaNWokaNWam kara-paFkajena /
   samudvahantī tvaramāṇacetāstasyopahārārthamiva pratasthe // 4.62 //	samudvahantI tvaramANa-cetAH-tasya-upahAra-arTam-iva pratasTe // 4.62 //
   tābhistadudvīkṣaṇatatparābhirnirantarāḥ saudhatalapradeśāḥ /	tABiH-tad-udvIkzaNa-tatparABiH-nirantarAH sODa-tala-pradeSAH /
   jagajjigīṣormakaradhvajasya senāniveśapratimā babhūvuḥ // 4.63 //	jagat-jigIzoH-makaraDvajasya senA-niveSa-pratimAH baBUvuH // 4.63 //
   vīthīṣu vīthīṣu vilāsinīnāṃ tasminnipetustaralāḥ kaṭākṣāḥ /	vITIzu vITIzu vilAsinInAm tasmin-nipetuH-taralAH kawAkzAH /
   prāsādajālāntaritāṅgayaṣṭeḥ prasūnaketoriva puṣpabāṇāḥ // 4.64 //	prAsAda-jAla-antarita-aFga-yazweH prasUna-ketoH-iva puzpa-bANAH // 4.64 //
   tamāyatākṣyaḥ spṛhaṇīiyamaṅgādaṅgāntaraṃ gantumaśaknuvānaiḥ /	tam-Ayata-akzyaH spRhaNIiyam-aFgAt-aFga-antaram gantum-aSaknuvAnEH /
   ākarṇapūraprasṛtairapāṅgairālokayāmāsuratṛptibhājaḥ // 4.65 //	AkarNapUra-prasRtEH-apAFgEH-AlokayAmAsura-tRpti-BAjaH // 4.65 //
   tāsāṃ kumāraḥ śatapatramitrairvilocanairvismayanirnimeṣaiḥ /	tAsAm kumAraH Satapatra-mitrEH-vilocanEH-vismaya-nirnimezEH /
   aṅgeṣu sarvatra niṣiktabimbaiḥ sākṣāt sahasrākṣa ivābabhāse // 4.66 //	aFgezu sarvatra nizikta-bimbEH sAkzAt sahasrAkzaH iva-AbaBAse // 4.66 //
   yatraiva yatraiva kumāragātre vyāpāritaṃ locanamaṅganābhiḥ /	yatra-eva yatra-eva kumAra-gAtre vyApAritam locanam-aFganABiH /
   tatraiva tatraiva babhūva kāntiniryāsaniḥsyūtamivānuṣaktam // 4.67 //	tatra-eva tatra-eva baBUva kAnti-niryAsa-niHsyUtam-iva-anuzaktam // 4.67 //
   tāsāṃ kumārākṛtirāturāṇāmaspandavisphāritalocanānām /	tAsAm kumAra-AkRtiH-AturANAm-aspanda-visPArita-locanAnAm /
   vinetukāmeva manobhavārtiṃ pratyekamantarhṛdayaṃ viveśa // 4.68 //	vinetukAm-A-iva manoBava-Artim pratyekam-antar-hRdayam viveSa // 4.68 //
   kācit tadā kaṇṭakitāṅgayaṣṭistadānanāmbhoruhanirviśeṣam /	kAcid tadA kaNwakitA-aFga-yazwiH-tad-Anana-amBoruha-nirviSezam /
   ājighradānandanimīlitākṣī karasthitaṃ vibhramapuṇḍarīkam // 4.69 //	AjiGrada-Ananda-nimIlita-akzI kara-sTitam viBrama-puNxarIkam // 4.69 //
   kācit tadākarṣaṇasiddhamantraṃ kāmopadiṣṭaṃ kila japtukāmā /	kAcid tad-AkarzaNa-sidDa-mantram kAma-upadizwam kila japtu-kAmAH /
   kareṇa mandaṃ bhramayāñcakāra muktākṣamālāmiva hārayaṣṭim // 4.70 //	kareNa mandam BramayAQcakAra mukta-akzamAlAm-iva hAra-yazwim // 4.70 //
   śukāvacañcūpuṭapāṭalena nakhena kācid vilolekha navyam /	Suka-avacaQcU-puwa-pAwalena naKena kAcid viloleKa navyam /
   pāṇisthitaṃ ketakagarbhapatramanaṅgasandeśamivāsya kartum // 4.71 //	pANi-sTitam ketaka-garBa-patram-anaFga-sandeSam-iva-asya kartum // 4.71 //
   ālekhyalīlāphalakaṃ satūlimekaṃ dadhānā karapallavena /	AleKya-lIlA-Palakam sa-tUlim-ekam daDAnA karapallavena /
   ātmānamālikhya varāya tasmai dātuṃ samudyogavatīva tasthau // 4.72 //	AtmAnam-AliKya varAya tasmE dAtum samudyogavatI-iva tasTO // 4.72 //
   cetobhuvaḥ puṣpaśilīmukhānāṃ parāgavarṣaiḥ patatāmajasram /	cetaH-BuvaH puzpa-SilImuKAnAm parAga-varzEH patatAm-ajasram /
   kasyāścidāsīt kaluṣīkṛteva dṛṣṭiḥ samudyadbahulāśrupūrā // 4.73 //	kasyAScid-AsIt kaluzIkRtA-iva dRzwiH samudyat-bahula-aSru-pUrAH // 4.73 //
   udbhinnaromodgamalobhanīyā rarāja kasyāścana gaṇḍapāliḥ /	udBinna-roma-udgama-loBanIyA rarAja kasyAScana gaNxapAliH /
   dhṛtāṅkurā cittagrahapraveśe manobhuvo maṅgalapālikeva // 4.74 //	DRta-aFkurA citta-graha-praveSe manoBuvaH maFgala-pAlikA-iva // 4.74 //
   ākarṇamākṛṣṭaśarāsanasya kāmasya kādambakadambakānām /	AkarNam-AkRzwa-SarAsanasya kAmasya kAdamba-kadambakAnAm /
   pakṣīnileneva vidhūyamānā kāciccakampe skhaladuttarīyā // 4.75 //	pakzI-nilena-iva viDUyamAnA kAcid-cakampe sKalat-uttarIyAH // 4.75 //
   dharmodabinduprakarairudīrṇaiḥ karambitā kācana rājate sma /	Darma-uda-bindu-prakarEH-udIrNEH karambitA kAcana rAjate sma /
   kodaṇḍavallīva dṛḍhāvakṛṣṭā niṣṭhyūtamuktāṅkuritā smarasya // 4.76 //	kodaNxavallI-iva dRXa-avakRzwA nizWyUta-muktA-aFkuritA smarasya // 4.76 //
   manaḥ pratolīṃ viśataḥ prakīrṇairmanobhuvaḥ pādaparāgajālaiḥ /	manaH pratolIm viSataH prakIrNEH-manoBuvaH pAda-pa-rAga-jAlEH /
   kācid dṛśaṃ karburavigraheva vivarṇabhāvaṃ pratipadyate sma // 4.77 //	kAcid dRSam karbura-vigrahA-iva vivarNa-BAvam pratipadyate sma // 4.77 //
   kumāramenaṃ kulaśailadhuryaṃ bharttāramāptuṃ paramābhirūpyam /	kumAram-enam kula-SEla-Duryam BarttAram-Aptum parama-aBirUpyam /
   bimbādhareyaṃ jananāntareṣu kiṃ vākarot puṇyamagaṇyarūpam // 4.78 //	bimba-aDarA-iyam janana-antarezu kim vA-akarot puNyam-agaNya-rUpam // 4.78 //
   sudhānidhānaṃ tuhināṃśubimbaṃ lakṣmīvimānāni ca paṅkajāni /	suDA-niDAnam tuhinAMSu-bimbam lakzmI-vimAnAni ca paFkajAni /
   ātanvatā pūrvamamuṣya vaktranirmāṇayogyeva kṛtā vidhātrā // 4.79 //	AtanvatA pUrvam-amuzya vaktra-nirmANa-yogi-eva kRtA viDAtrA // 4.79 //
   nirmāṇakāle bhuvanatrayasya sambhṛtya sambhṛtya samarpitena /	nirmANa-kAle Buvanatrayasya samBRtya samBRtya samarpitena /
   saundaryasāreṇa sarojajanmā prāyeṇa cakre yuvarājamenam // 4.80 //	sOndarya-sAreNa saroja-janmA prAyeNa cakre yuvarAjam-enam // 4.80 //
   yuvānamenaṃ yugadīrghabāhuṃ draṣṭuṃ trilokaspṛhaṇīyaśobham /	yuvAnam-enam yuga-dIrGa-bAhum drazwum triloka-spRhaNIya-SoBam /
   asmākamakṣṇāmayutaṃ viriñcistrilokavedī na cakāra kasmāt // 4.81 //	asmAkam-akzNAm-ayutam viriQciH-triloka-vedI na cakAra kasmAt // 4.81 //
   amuṣya vaktrāmṛtabhānubimbasambhūtasaundaryasudhopayogāt /	amuzya vaktra-amRta-BAnu-bimba-samBUta-sOndarya-suDA-upayogAt /
   āpadyate dṛṣṭiyugaṃ na keṣāmatraiva janmanyanimeṣabhāvam // 4.82 //	Apadyate dRzwi-yugam na kezAm-atra-eva janmani-animeza-BAvam // 4.82 //
   ityādimāsāṃ giramatyudārāmākarṇayan karṇasukhāyamānām /	iti-Adi-m-AsAm giram-ati-udArAm-AkarNayan karNa-suKAyamAnAm /
   pradakṣiṇīkṛtya purīṃ kumāraḥ prāvikṣadantarbhavanaṃ nṛpasya // 4.83 //	pradakziNIkRtya purIm kumAraH prAvikzat-antar-Bavanam nRpasya // 4.83 //
   praviśya dūrāvanatena mūrdhnā baddhapraṇāmāñjalikuḍmalena /	praviSya dUra-avanatena mUrDnA badDa-praNAma-aQjali-kuxmalena /
   tayā sametaḥ śakavaṃśadīpaḥ priyottaraṅgaṃ pitaraṃ vavande // 4.184 //	tayA sametaH Saka-vaMSa-dIpaH priya-uttaraFgam pitaram vavande // 4.184 //
   utthāpya dūrānatamūḍhabhāryamudañcitābhyāṃ bhujapañjarābhyām /	utTApya dUra-Anata-mUXa-BAryam-udaQcitAByAm Buja-paQjarAByAm /
   romodgamādhyāsitagātrayayaṣṭirurvīpatiḥ sādaramāliliṅga // 4.185 //	roma-udgama-aDyAsi-ta-gA-traya-yazwiH-urvIpatiH sAdaram-Ali-liFgaH // 4.185 //
   anantaraṃ kāñcanapātrāsaṃsthaiḥ karpūradīpaiḥ parivāranāryaḥ /	anantaram kAQcana-pAtra-asaMsTEH karpUra-dIpEH parivAra-nAryaH /
   amuṣya bhadrāsanamāsthitasya nīrājanaṃ maṅgalamanvatiṣṭhan // 4.183 //	amuzya BadrAsanam-AsTitasya nIrAjanam maFgalam-anvatizWan // 4.183 //
   iti vihitavivāhaṃ viśvaviśrāntakīrtti trijagadavanadīkṣābaddhakakṣaṃ	iti vihita-vivAham viSva-viSrAnta-kIrtti trijagat-avana-dIkzA-badDa-kakzam
   kumāram /	kumAram /
   narapatiravalokya prīyamāṇaḥ sa mene nijakulamatituṅgaṃ nihanutārātigarvam	narapatiH-avalokya prIyamANaH sa mene nija-kula-m-ati-tuFgam nihanutAra-atigarvam
   iti buddhaghoṣaviracite padyacūḍāmaṇināmni mahākāvye caturthaḥ sargaḥ //	iti budDa-Goza-viracite padya-cUxAmaNi-nAmni mahAkAvye caturTaH sargaH //
   pañcamaḥ sargaḥ	paQcamaH sargaH
   trayo mahāprāsādāḥ	trayaH mahA-prAsAdAH
   tataḥ kumārasya samagravaibhavo narādhinātho navayauvanaśriyaḥ /	tatas kumArasya samagra-vEBavaH nara-aDinATaH nava-yOvana-SriyaH /
   ṛtūtsavānāmupasevanakṣamānakārayat trīnatulān mahālayān // 5.1 //	Rtu-utsavAnAm-upasevana-kzamAna-kArayat trIn-atulAn mahAlayAn // 5.1 //
   sa teṣu sadmasvadhirājanandano vicitravinyāsaviśeṣaśālibhiḥ /	sa tezu sadmasvaDi-rAja-nandanaH vicitra-vinyAsa-viSeza-SAliBiH /
   vinodyamāno varavārayoṣitāṃ vilāsanṛttairvijahāra hāribhiḥ // 5.2 //	vinodyamAnaH vara-vAra-yozitAm vilAsa-nRttEH-vijahAra hAriBiH // 5.2 //
   babhūva varṣāsamayo 'tha medinī kaṭhoradharmajvaraśāntikarmaṭhaḥ /	baBUva varzA-samayaH aTa medinI kaWora-Darma-jvara-SAnti-karmaWaH /
   aśeṣakāntāraśikhaṇḍimaṇḍalīvilāsalāsyakramadeśikeśvaraḥ // 5.3 //	aSeza-kAntAra-SiKaNxi-maNxalI-vilAsala-Asya-krama-deSikeSvaraH // 5.3 //
   payodharāḥ kecana kācamecakāścakāśire caṇḍasamīraṇeritāḥ /	payoDarAH kecana kAca-mecakAH-cakASire caNxa-samIraNa-IritAH /
   śanaiḥ śanairambarakṛṣṇabhoginā vimucyamānā iva jīrṇakañcukāḥ // 5.4 //	SanEs SanEs-ambara-kRzNa-BoginA vimucyamAnAH iva jIrNa-kaQcukAH // 5.4 //
   tadā samāruhya vihāramaṇḍapaṃ sahaiva vadhvā sarasīruhekṣaṇaḥ /	tadA samAruhya vihAra-maNxapam saha-eva vaDvA sarasIruha-IkzaNaH /
   pradarśayan mīnadṛśaḥ payodharān pracakrame varṇayituṃ tapātyayam // 5.5	pradarSayan mIna-dRSaH payoDarAn pracakrame varNayitum tapAtyayam // 5.5
   itaḥ sarojākṣi! vilokayāmbudānudanvadambhobharapaśyatoharān /	itas saroja-akzi! vilokaya-ambudAn-udanvat-amBaH-Bara-paSyataH-harAn /
   viyattalābhogavilāsadarpaṇapraviṣṭabhūmaṇḍalabimbasannibhān // 5.6 //	viyat-tala-ABoga-vilAsa-darpaNa-pravizwa-BU-maNxala-bimba-sanniBAn // 5.6 //
   ṛtuśriyā dīptataḍitpradīpikāsamārjitairañjanasañcayairiva /	Rtu-SriyA dIpta-taxit-pradIpikA-samArjitEH-aQjana-saQcayEH-iva /
   natabhru! navyaiḥ śakalaiḥ payomucāṃ nabhaḥsthalī pātramiyaṃ vibhāvyate //	nata-Bru! navyEH SakalEH payomucAm naBaH-sTalI pAtram-iyam viBAvyate //
   payodakālena cirapravāsinā samāgatenābhinavaṃ priye! diśām /	payoda-kAlena cira-pravAsinA samAgatena-aBinavam priye! diSAm /
   vimucyamānā iva keśaveṇayo vibhānti kāmaṃ navameghapaṃktayaḥ // 5.8 //	vimucyamAnAH iva keSaveNayaH viBAnti kAmam nava-meGapaMktayaH // 5.8 //
   tapātyayābhyāgamanena śāmyato nidāgharūpasya kṛpīṭajanmanaḥ /	tapAtyaya-aByAgamanena SAmyataH nidAGa-rUpasya kRpIwa-janmanaH /
   vijṛmbhamāṇā iva dhūmavīcayo viśanti meghāvalayo viyattalam // 5.9 //	vijRmBamANAH iva DUma-vIcayaH viSanti meGa-AvalayaH viyat-talam // 5.9 //
   purandarākrāntibhayena ye purā payonidhiṃ prāpuralūnapakṣakāḥ /	purandara-AkrAnti-Bayena ye purA payoniDim prApura-lUna-pakzakAH /
   samutpatantīva ta eva bhūdharāstataḥ samudadyannavavāridacchalāt // 5.10	samutpatanti-iva te eva BUDarAH-tatas samudadyat-navavAri-da=-CalAt // 5.10
   mṛgākṣ i! vidyullatikākarambimbitairnabho 'vakāśo jaladairvirājate /	mRgAkz i! vidyut-latikA-karambimbitEH-naBaH avakASaH jaladEH-virAjate /
   payonidhirvidrumavallivellitairyugakṣaye kardamagolakairiva // 5.11 //	payoniDiH-vidruma-valli-vellitEH-yuga-kzaye kardama-golakEH-iva // 5.11 //
   śikhaṇḍināmadbhutatāṇḍavaśriyāmaraṇyaraṅge madhurapraṇādinām /	SiKaNxinAm-adButa-tANxava-SriyAm-araNI-a-raFge maDura-praNAdinAm /
   vilokya vidyunnayanena vibhramān praśaṃsatīva stanitena toyadaḥ // 5.12 //	vilokya vidyut-nayanena viBramAn praSaMsati-iva stanitena toyadaH // 5.12 //
   kalāpinaḥ kāñcanakāhalopamān phaṇīndralokān parigṛhya cañcubhiḥ /	kalApinaH kAQcana-kAhala-upamAn PaNIndra-lokAn parigRhya caQcuBiH /
   gabhīrakekāmukharīkṛtāmbarā nadanti cakrīkṛtabarhamaṇḍalāḥ // 5.13 //	gaBIra-kekA-muKarIkRta-ambarAH nadanti cakrIkRta-barha-maNxalAH // 5.13 //
   suvarṇakāreṇa tapātyayātmanā payodapālīnikaṣopalāntare /	suvarNakAreNa tapAtyaya-AtmanA payodapAlI-nikaza-upala-antare /
   nighṛṣyamāṇā iva hemarājayastaḍillatā bhānti cakoralocane // 5.14 //	niGRzyamANAH iva hema-rAjayaH-taxit-latA BAnti cakora-locane // 5.14 //
   malīmasaṃ kevalamaṅgamantaraṃ viśuddhamantaḥkaraṇaṃ tu māmakam /	malImasam kevalam-aFgam-antaram viSudDam-antaHkaraNam tu mAmakam /
   iti sphuraccañcaladīdhiticchalād vibhidya taṃ darśayatīva vāridaḥ // 5.15	iti sPurat-caQcala-dIDiti=-CalAt viBidya tam darSayati-iva vAridaH // 5.15
   samudranemīvahanasya bhāriṇaścaturmahāsāgaramadhyavartinaḥ /	samudra-nemI-vahanasya BAriNaH-catur-mahA-sAgara-maDya-vartinaH /
   kūlādrikūṭeṣu taḍidgaṇāvṛtā vibhānti sītā iva meghapaṃktayaḥ // 5.16 //	kUla-adri-kUwezu taxit-gaNa-AvRtAH viBAnti sItA iva meGapaMktayaH // 5.16 //
   vijitya viśvatrayamadbhutaśriyā pradānaśauryeṇa payomucāmunā /	vijitya viSva-trayam-adButa-SriyA pradAna-SOryeNa payaH-muca-amunA /
   samucchritānāṃ taralākṣi! vidyuto jayadhvajānāṃ janayanti saṃśayam // 5.17	samucCritAnAm tarala-akzi! vidyutaH jayaDvajAnAm janayanti saMSayam // 5.17
   sitacchadotsāraṇavetrayaṣṭayo viloladṛṣṭe! vilasanti vidyutaḥ /	sita=-Cada-utsAraNa-vetra-yazwayaH vilola-dRzwe! vilasanti vidyutaH /
   dhanāghanaiḥ proṣitatarjanakriyāvighūrṇyamānāḥ karaśākhikā iva // 5.18 //	DanAGanEH prozita-tarjana-kriyA-viGUrNyamAnAH karaSAKikAH iva // 5.18 //
   śatahradāpāditacārumaurvikaṃ salīlamādāya mahendrakārmukam /	SatahradApAdita-cArum-Orvikam sa-lIlam-AdAya mahA-indra-kArmukam /
   payodakālaḥ śabaraḥ śaravrajairapuṇḍarīkāṃ vidaghāti medinīm // 5.19 //	payoda-kAlaH SabaraH Sara-vrajEH-apuNxarIkAm vidaGAti medinIm // 5.19 //
   bhujaṅgabhugvāntaphaṇāmaṇiśriyaḥ sphuranti bhūmnā puruhūtagopakāḥ /	BujaFga-Buj-vA-anta-PaNA-maNi-SriyaH sPuranti BUmnA puruhUta-gopakAH /
   pracaṇḍadhārāhataratnasūdaraprakīrṇaratnopalakhaṇḍakāntayaḥ // 5.20 //	pracaNxa-DArA-hata-ratna-sUdara-prakIrNa-ratna-upala-KaNxa-kAntayaH // 5.20 //
   śaranniśākāśatalodaraprabhāsahodare nūtanaśādvalasthale /	Sarad-niSAkASa-tala-udara-praBA-sahodare nUtana-SAdvala-sTale /
   patanti vajrāyudhagopakīṭakāḥ samagrandhyāruṇatārakopamāḥ // 5.21 //	patanti vajra-AyuDa-gopa-kIwakAH samagranDyA-aruNa-tAraka-upamAH // 5.21 //
   æviyatpṛthivyoḥ kiyadantaraṃ bhavetÆ iti pramātuṃ prathamena vedhasā /	æviyat-pRTivyoH kiyat-antaram BavetÆ iti pramAtum praTamena veDasA /
   prasāryamāṇā iva mānarajjavaḥ patanti dhārāḥ paritaḥ payomucām // 5.22 //	prasAryamANAH iva mAna-rajjavaH patanti DArAH paritas payomucAm // 5.22 //
   iyaṃ cakorākṣi! payodamālikā prakāmavācāṭabakoṭamaṇḍalī /	iyam cakora-akzi! payodamAlikA prakAma-vAca-Awaba-kowa-maNxalI /
   upāttaśaṅkhā sphuṭamikṣudhanvanaḥ prayāṇamudghoṣayatīva diṅmukhe // 5.23	upAtta-SaFKA sPuwam-ikzuDanvanaH prayANam-udGozayati-iva diFmuKe // 5.23
   vakāvalīvibhramakaṇṭhakambavo vitīrṇaśakrāyudhacitrakambalāḥ /	vaka-AvalI-viBrama-kaNWa-kambavaH vitIrNa-Sakra-AyuDa-citra-kambalAH /
   namanti śaileṣu navābhrakuñjarāstaṭābhighātārthamivoḍhagarjitāḥ // 5.24 //	namanti SElezu nava-aBra-kuQjarAH-tawa-aBiGAta-arTa-m-iva-UXa-garjitAH // 5.24 //
   kṣaṇaprabhācampakadāmabhūṣaṇā diśaḥ surendrāyudhacāruśekharāḥ /	kzaNa-praBA-campaka-dAma-BUzaNAH diSaH sura-indra-AyuDa-cAru-SeKarAH /
   payodaśṛṅgairnavavārigarbhitaiḥ parasparābhyukṣamiva prakurvate // 5.25 //	payoda-SRFgEH-nava-vAri-garBitEH paraspara-aByukzam-iva prakurvate // 5.25 //
   vigāhamānasya nabhaḥsthalīgṛhaṃ nidādhajiṣṇorṛtucakravartinaḥ /	vigAhamAnasya naBaH-sTalI-gRham nidADa-jizNoH-Rtu-cakravartinaH /
   ghanena baddhā iva toraṇasrajaḥ surendracāpāḥ sutarāṃ cakāsati // 5.26 //	Ganena badDAH iva toraNa-srajaH sura-indracApAH sutarAm cakAsati // 5.26 //
   prakampitāyāṃ kaṭhakāṣalīlayā digantabhittau stanayitnudantinā /	prakampitAyAm kaWa-kAza-lIlayA diS-anta-BittO stanayitnu-dantinA /
   viśīryamāṇā iva tārakāgaṇāḥ palāṇḍubhāsaḥ karakāḥ patantyamūḥ // 5.27 //	viSIryamANAH iva tArakA-gaNAH palANxu-BAsaH karakAH patanti-amUH // 5.27 //
   payaḥpravāhaiḥ samameva vāridaḥ paraṃ samādāya mahāpayonidheḥ /	payaH-pravAhEH samam-eva vAridaH param samAdAya mahA-apayoniDeH /
   punarvibhaktā iva mauktikotkarāḥ sphuranti varṣopalaśarkarāḥ kṣitau //	punar-viBaktAH iva mOktika-utkarAH sPuranti varza-upala-SarkarAH kzitO //
   yathā yathā vṛṣṭibhirabhramaṇḍale vijṛmbhate vaidyutahavyavāhanaḥ /	yaTA yaTA vRzwiBiH-aBra-maNxale vijRmBate vEdyuta-havyavAhanaH /
   tathā tathā pānthamṛgīdṛśāṃ dhruvaṃ vijṛmbhate cetasi manmathānalaḥ //	taTA taTA pAnTa-mRgI-dRSAm Druvam vijRmBate cetasi manmaTa-analaH //
   nidāghatāpajvalitā vanasthalī prasārayanti sphuṭakandalīkaram /	nidAGa-tApa-jvalitAH vana-sTalI prasArayanti sPuwa-kandalIkaram /
   mayūrakekāvirutairmanoharaiḥ payodamabhyarthayatīva jīvanam // 5.30 //	mayUra-kekA-virutEH-manoharEH payodam-aByarTayati-iva jIvanam // 5.30 //
   vinidrakāntāravinamravāṭikāprasūnakiñjalkaparāgavāhinaḥ /	vinidra-kAntAra-vinamra-vAwikA-prasUna-kiQjalka-parAga-vAhinaH /
   haranti mandāḥ pavamānakandalāḥ śikhaṇḍināṃ tāṇḍavajaṃ pariśramam // 5.31	haranti mandAH pavamAna-kandalAH SiKaNxinAm tANxava-jam pariSramam // 5.31
   viśaṅkaṭāmambararājavīthikāṃ valāhakānāmaṭatāmitastataḥ /	viSaFkawAm-ambara-rAja-vITikAm valAhaka-anAm-awatAm-itas-tatas /
   pratāyamānā iva pādapāṃsavaḥ patanti mandaṃ paritaḥ payaḥkaṇāḥ // 5.32 //	pratAyamAnAH iva pAda-pAMsavaH patanti mandam paritas payaH-kaNAH // 5.32 //
   vighuṣyamāṇe taḍitābhramaṃḍale vidhāya sākṣye navavaidyutānalam /	viGuzyamANe taxita-aBra-maMxale viDAya sAkzye nava-vEdyuta-analam /
   ṛtuḥ purodhāstaṭinīsamudrayoḥ pravartayatyūrmikaragrahotsavam // 5.33 //	RtuH puroDAH-tawinI-samudrayoH pravartayati-Urmi-kara-graha-utsavam // 5.33 //
   anena kālena vināmṛtadravairnikāmamāpāditasarvasampadā /	anena kAlena vinA-amRta-dravEH-nikAmam-ApAdita-sarva-sampadA /
   aśeṣato bhūrapi sarvathā bhajedaputriṇīnāmadhidevatāpadam // 5.34 //	aSezatas BUH-api sarvaTA Bajet-apu-triNInAm-aDidevatA-Apadam // 5.34 //
   iti praśaṃsāmukhare sakautukaṃ svavṛttimuddiśya narendranandane /	iti praSaMsA-muKare sa-kOtukam sva-vRttim-uddiSya narendra-nandane /
   upoḍhalajjā iva diṅmukhāntare tirobabhūvuḥ sakalāḥ payodharāḥ // 5.35 //	upoXa-lajjAH iva diFmuKa-antare tirobaBUvuH sakalAH payoDarAH // 5.35 //
   digaṅganāvarṇaghṛtānulepanaṃ sitacchadasvaiavihāravīthikā /	diS-aFganA-varNa-GRta-anulepanam sitacCada-svEa-vihAra-vITikA /
   sarojinīyauvanavibhramodayaḥ samāvirāsīt samayo 'tha śāradaḥ // 5.36 //	sarojinI-yOvana-viBrama-udayaH samAvirAsIt samayaH aTa SAradaH // 5.36 //
   taḍitpriyāyāḥ savilāsasampado balākikāyāśca viśuddhajanmanaḥ /	taxit-priyAyAH sa-vilAsa-sampadaH balAkikAyAH-ca viSudDa-janmanaH /
   viyogaduḥkhādiva maunamudritāḥ prapedire pāṇḍaratāṃ payodharāḥ // 5.37 //	viyoga-duHKAt-iva mOna-mudritAH prapedire pANxaratAm payoDarAH // 5.37 //
   kadarthitātmīyaguṇaprakāśane kṣayaṃ prapanne sati vāridāgame /	kadarTita-AtmIya-guNa-prakASane kzayam prapanne sati vArida-Agame /
   pramodahāsā iva diṅmṛgīdṛśāṃ samudbabhūvuḥ kalahaṃsamaṇḍalāḥ // 5.38 //	pramoda-hAsAH iva diS-mRgI-dRSAm samudbaBUvuH kalahaMsa-maNxalAH // 5.38 //
   sitacchadānāṃ śravaṇārtikāraṇaṃ niśamya kolāhalamutkacetasām /	sitacCadAnAm SravaNa-Arti-kAraNam niSamya kolAhalam-utka-cetasAm /
   viyogabhājastaruṇījanā bhṛśaṃ ninindurantaḥkaraṇena bhārgavam // 5.39 //	viyoga-BAjaH-taruNI-janAH BRSam nininduH-antaHkaraNena BArgavam // 5.39 //
   anantaratnākaraphenamaṇḍalairanaṅgakīrtistabakabhramāvahaiḥ /	ananta-ratna-Akara-Pena-maNxalEH-anaFga-kIrti-stabaka-Brama-AvahEH /
   marālavṛndairvalamānapakṣakairapūri sarvaṃ haridantakandaram // 5.40 //	marAla-vRndEH-valamAna-pakzakEH-apUri sarvam haridanta-kandaram // 5.40 //
   vikāsināṃ saptapalāśabhūruhāṃ vijṛmbhamāṇāḥ parito rajobharāḥ /	vikAsinAm sapta-palASa-BUruhAm vijRmBamANAH paritas rajaH-BarAH /
   harinmukhānāmadhivāsacūrṇaṃkabhramaṃ vitenuḥ prathamānasaurabhāḥ // 5.41	harinmuKAnAm-aDivAsa-cUrNaMka-Bramam vitenuH praTamAna-sOraBAH // 5.41
   pravartyamāne pramadairmadāvalaiḥ samulvaṇe dānajalābhivarṣaṇe /	pravartyamAne pramadEH-mada-avalEH samulvaNe dAna-jala-aBivarzaNe /
   gate 'pi varṣāsamaye mahāpagā babhūvuratyantavivṛddhajīvanāḥ // 5.42 //	gate api varzA-samaye mahA-pagAH baBUvuH-atyanta-vivRdDa-jIvanAH // 5.42 //
   kalādhināthaḥ karajālamujjvalaṃ prasārayāmāsa haritsu nirbharam /	kalA-aDinATaH karajAlam-ujjvalam prasArayAmAsa haritsu nirBaram /
   cirotsukānāṃ kumudākaraśriyāṃ dṛḍhāṅgapālīmiva kartumunmanāḥ // 5.43 //	cira-utsukAnAm kumuda-Akara-SriyAm dRXa-aFga-pAlIm-iva kartum-unmanAH // 5.43 //
   vitāyamānaiḥ smitacandrikābharaistaraṅgitāḥ kṣomaviśeṣapāṇḍaraiḥ /	vitAyamAnEH smita-candrikA-BarEH-taraFgitAH kzoma-viSeza-pANxarEH /
   vilajjamānā dvijarājadarśanād dhṛtāvaguṇṭhā iva digvadhūṭikāḥ // 5.44 //	vilajjamAnAH dvija-rAja-darSanAt DRta-avaguNWAH iva digvaDUwikAH // 5.44 //
   pataṅgadāvānalalaṅghitātmanāṃ tamastamāladrumaṣaṇḍasampadām /	pataFga-dAva-anala-laFGita-AtmanAm tamaH-tamAla-druma-zaNxa-sampadAm /
   marutprakīrṇā iva bhasmadhūlayaḥ śaśaṅkire śāradameghapaṃktayaḥ // 5.45 //	marut-prakIrNAH iva Basma-DUlayaH SaSaFkire SArada-meGapaMktayaH // 5.45 //
   visṛtvaraiḥ śāradikaiḥ payodharairviḍambayāmāsa vikīrṇamambaram /	visRtvarEH SAradikEH payoDarEH-vixambayAmAsa vikIrNam-ambaram /
   taraṅgabhaṅgaiḥ kalaśāmbhasāṃ nidheryugāntabhinnairlavaṇodadherdyutim //	taraFga-BaFgEH kalaSa-amBasAm niDeH-yuga-anta-BinnEH-lavaNa-udaDeH-dyutim //
   kṛtābhiṣekāḥ prathamaṃ ghanāmbubhighṛtottarīyāḥ śaradabhrasañcayaiḥ /	kRta-aBizekAH praTamam Gana-ambuBi-GRta-uttarIyAH Sarad-aBra-saQcayEH /
   viliptagātryaḥ śaśiraśmicandanairdiśo dadhustārakahārayaṣṭikām // 5.47 //	vilipta-gAtryaH SaSi-raSmi-candanEH-diSaH daDuH-tAraka-hAra-yazwikAm // 5.47 //
   kṛtāplavānāmacireṇa vāridairdiśāvadhūnāṃ rucirāmbaratviṣām /	kRta-AplavAnAm-acireNa vAridEH-diSAvaDUnAm rucira-ambara-tvizAm /
   śarīralagnā iva toyavipruṣaścakāśire sātiśayena tārakāḥ // 5.48 //	SarIra-lagnAH iva toya-vipruzaH-cakASire sa-atiSayena tArakAH // 5.48 //
   vikāsinaścandrakaropalālanād virejire kairavakośarāśayaḥ /	vikAsinaH-candra-kara-upalAlanAt virejire kErava-koSa-ra-ASayaH /
   śaratprasanneṣu taḍākavāriṣu praviṣṭabimbā iva tārakāgaṇāḥ // 5.49 //	Sarad-prasannezu taxAka-vArizu pravizwa-bimbAH iva tArakA-gaNAH // 5.49 //
   vikasvarā vyañjitakaṇṭakāṃkurā vimuktamādhvīkamudaśrubindavaḥ /	vikasvarAH vyaQjita-kaNwaka-aMkurAH vimukta-mADvIkam-udaSru-bindavaH /
   sarojaṣaṇḍāḥ śaradaṃ samāgatāḥ vilokya vismeramukhā ivābabhuḥ // 5.50 //	saroja-zaNxAH Saradam samAgatAH vilokya vismera-muKAH iva-AbaBuH // 5.50 //
   vikāsabhājāmabhitaḥ saroruhāṃ vilīyamānairmakandanirjharaiḥ /	vikAsa-BAjAm-aBitas saroruhAm vilIyamAnEH-makanda-nirJarEH /
   agādhatāṃ prāpuratīva pūritāḥ śaratkṛśā apyakhilāḥ sarovarāḥ // 5.51 //	agADa-tAm prApuH-ati-iva pUritAH Sarad-kRSAH api-aKilAH sarovarAH // 5.51 //
   vipakvapuṇḍrekṣuparumukhacyutairnirantarā mauktikasārasañcayaiḥ /	vipakva-puNxra-ikzu-paru-muKa-cyutEH-nirantarA mOktika-sAra-saQcayEH /
   udārakaidārakakulyakātaṭāḥ prapedire tāmranadītaṭopamām // 5.52 //	udAra-kEdAraka-kulyakA-tawAH prapedire tAmra-nadI-tawa-upamAm // 5.52 //
   vipākabhūmnābhividīrṇadāḍimīphalaprakīrṇairnavabījabālakaiḥ /	vipAka-BUmnA-aBividIrNa-dAximI-Pala-prakIrNEH-nava-bIja-bAlakEH /
   karambitāḥ kānanabhūmayo babhuḥ punaḥ samudyatsuragopakā iva // 5.53 //	karambitAH kAnana-BUmayaH baBuH punar samudyat-suragopakAH iva // 5.53 //
   ānandapākodayaśālibhiḥ phalairavāṅmukhīnāḥ kalamā lalakṣire /	Ananda-pAka-udaya-SAliBiH PalEH-avAk-muKInAH kalamA lalakzire /
   upasthitāmātmavināśavikriyāṃ vicintya śokāvanatā ivādhikam // 5.54 //	upasTitAm-Atma-vinASa-vikriyAm vicintya Soka-avanatAH iva-aDikam // 5.54 //
   vikīrṇapaṅkāṅkitaśṛṅgakoṭayaḥ khurārdhacandrakṣayakūlabhūmayaḥ /	vikIrNa-paFka-aFkita-SRFga-kowayaH Kura-arDa-candra-kzaya-kUla-BUmayaH /
   muhurnadanto vṛṣabhā madoddhatāstaṭābhighātaṃ saritāṃ vitenire // 5.55 //	muhur-nadantaH vRzaBAH mada-udDatAH-tawa-aBiGAtam saritAm vitenire // 5.55 //
   atrāntare rājakumāramenamāhūya pṛthvīpatirābabhāṣe /	atra-antare rAja-kumAram-enam-AhUya pRTvIpatiH-AbaBAze /
   ayaṃ janaḥ putra! tavāstraśikṣāvilokanaṃ pratyabhivāñchatīti // 5.56 //	ayam janaH putra! tava-astra-SikzA-vilokanam pratyaBivAQCati-iti // 5.56 //
   śrutvā tu tatsūryakulāvataṃsaḥ pratyujjagāda prathamaṃ nṛpāṇām /	SrutvA tu tad-sUrya-kula-avataMsaH pratyujjagAda praTamam nRpANAm /
   ālokyatāṃ tāta! mamāstraśikṣā prāpte dine saptamasaṅkhyayeti // 5.57 //	AlokyatAm tAta! mama-astra-SikzA prApte dine saptama-saFKyayA-iti // 5.57 //
   athāgate saptamavāsarānte prajāpatirbandhujanena sārdham /	aTa-Agate saptama-vAsara-ante prajApatiH-banDu-janena sArDam /
   tasyāstraśikṣāpravilokanārtham adhyāsta bhadrāsanamantareṇa // 5.58 //	tasya-astra-SikzA-pravilokana-arTam aDyAsta BadrAsanam-antareNa // 5.58 //
   ekena bāṇāsanamātatajyam, anyena hastāmburuheṇa bāṇam /	ekena bANAsanam-Atatajyam, anyena hasta-amburuheNa bANam /
   samādadānaḥ sa pinaddhamūrtiragre gurorāvirabhūt kumāraḥ // 5.59 //	samAdadAnaH sa pinadDa-mUrtiH-agre guroH-AviraBUt kumAraH // 5.59 //
   kiṃ puṣpadhanvā pratimabdhamūrtiḥ, kiṃ vāvatīrṇo madhavān sadhanvā!	kim puzpaDanvA pratimabDa-mUrtiH, kim vA-avatIrNaH maDavAn sa-DanvA!
   evaṃvidhā prādurabhūt prajānāṃ vikalpanā vismitamānasānām // 5.60 //	evaMviDA prAduraBUt prajAnAm vikalpanA vismita-mAnasAnAm // 5.60 //
   adṛṣṭapūrvāmatilokaśilpām atyadbhutāmapratimaprabhāvaḥ /	adRzwa-pUrvAm-ati-loka-SilpAm atyadButa-Am-apratima-praBAvaH /
   bahuprakārāṃ piturastraśikṣāṃ sandarśayāmāsa sa vīravaryaḥ // 5.61 //	bahu-prakArAm pituH-astra-SikzAm sandarSayAmAsa sa vIra-varyaH // 5.61 //
   dṛṣṭvāstraśikṣāṃ jagadekabandhorabhūtapūrvāmavanītaleṣu /	dRzwvA-astra-SikzAm jagat-eka-banDoH-aBUta-pUrvAm-avanI-talezu /
   ātmānamākhaṇḍalatulyadhāmā viśāmadhīśo bahu manyate sma // 5.62 //	AtmAnam-AKaNxala-tulya-DAmA viSAm-aDISaH bahu manyate sma // 5.62 //
   itthaṃ dhīro darśayitvāstraśikṣāṃ dhānuṣkāṇāmagragaṇyastarasvī /	itTam DIraH darSayitvA-astra-SikzAm DAnuzkANAm-agra-gaNyaH-tarasvI /
   āgopālaṃ stūyamānāpadāno lokairuccairāsasādātmageham // 5.63 //	AgopAlam stUyamAna-apadAnaH lokEH-uccErAsasAda-Atma-geham // 5.63 //
   saṅgītamaṅgalamahotsavasaṅginībhiḥ sākaṃ vadhūbhiranurāgataraṅgitābhiḥ /	saFgIta-maFgala-mahA-utsava-saFginIBiH sAkam vaDUBiH-anurAga-taraFgitABiH /
   krīḍāgṛheṣu viharan kṣitipālasūnurvarṣāṇi kānicidasau kṣapayāñcakāra //	krIxA-gRhezu viharan kzitipAla-sUnuH-varzANi kAnicid-asO kzapayAQcakAraH //
   iti buddhaghoṣaviracite padyacūḍāmaṇināmni mahākāvye pañcamaḥ sargaḥ //	iti budDa-Goza-viracite padya-cUxAmaNi-nAmni mahAkAvye paQcamaH sargaH //
   ṣaṣṭhaḥ sargaḥ	zazWaH sargaH
   vasantasamayavarṇanam	vasanta-samaya-varNanam
   prādurbabhūva samayaḥ subhago vasantaḥ prastāvanālikulakokilakūjitānām /	prAdurbaBUva samayaH suBagaH vasantaH prastAva-na-ali-kula-kokila-kUjitAnAm /
   bāṇāśayo makaraketanasāyakānām mauhūrtiko malayamārutanirgamānām // 6.1 //	bANASayaH makara-ketana-sAyakAnAm mOhUrtikaH malaya-mAruta-nirgamAnAm // 6.1 //
   uccaṇḍadaṇḍadharakāsarasaurvabhaumasannāhabhīta iva caṇḍamayūkhamālī /	uccaNxa-daNxa-Dara-kAsarasOrva-BOma-sanna-aha-BItaH iva caNxa-mayUKa-mAlI /
   sadyo vivartitahayo yamadiṅmukhāntād yātrāmadhatta himabhūdharasammukhīnām	sadyas vivartita-hayaH yama-diFmuKa-antAt yAtrAm-aDatta hima-BUDara-sammuKInAm
   candrodayojjvalamukhena jhaṣadhvajājñāṃ vyākurvatā vimalasūkṣmatarāmbareṇa	candra-udaya-ujjvala-muKena JazaDvaja-AjQAm vyAkurvatA vimala-sUkzmatara-ambareNa
   vanyā vasantasamayena parigrahatvasambhāvitā sapadi puṣpavatī babhūva //	vanyA vasanta-samayena parigraha-tva-samBAvitA sapadi puzpavatI baBUva //
   kalena gāḍhataramānaparigrahāṇāṃ prāṇānilān rasayituṃ pramadājanānām /	kalena gAXatara-mAna-parigrahANAm prANa-anilAn rasayitum pramadA-janAnAm /
   ullāsiteva rasanā kusumadrumāṇām adbhāsate sma navakomalapallavaśrīḥ //	ullAsitA-iva rasanA kusuma-drumANAm adBAsate sma nava-komala-pallava-SrIH //
   unmocayan pariṇatacchadakañculīkāmudbhāvayan mukulajālakaromaharṣam /	unmocayan pariNatacCada-kaQculIkAm-udBAvayat mukula-jAlaka-roma-harzam /
   ullolayan bhramarakeśabharaṃ latānām udyānabhūṣu vijahāra vasantakālaḥ //	ullolayan Bramara-keSa-Baram latAnAm udyAna-BUzu vijahAra vasanta-kAlaH //
   āruhya mandamalayānilamaupavāhyamāśājayapracalitasya manobhavasya /	Aruhya manda-malayA-anilam-OpavAhyam-ASA-jaya-pracalitasya manoBavasya /
   sūnaprasūtirabhavannavalājavṛṣṭiḥ puṃskokiladhvanirabhūd varaśaṅkhaghoṣaḥ	sUna-prasUtiH-aBavat-=-avalAja-vRzwiH puMskokila-DvaniH-aBUt vara-SaFKa-GozaH
   mandānilena vahatā vanarājimadhyād utthāpitaḥ kusumakoṇakareṇuruccaiḥ /	manda-anilena vahatA vana-rAji-maDyAt utTApitaH kusuma-koNa-kareNuH-uccEH /
   senāparāga iva digvijayodyatasya cetobhuvaḥ prasarati sma digantareṣu //	senA-aparAgaH iva digvijaya-udyatasya cetaH-BuvaH prasarati sma diS-antarezu //
   puṣpāyudhasya nṛpateḥ parapuṣṭavargaḥ saṃgrāmasambhramasahān sahakārabāṇān	puzpa-AyuDasya nRpateH parapuzwa-vargaH saMgrAma-samBrama-sahAn sahakAra-bANAn
   sañcetukāma iva sañcitacārupatrān babhrāma vibhramavaneṣu navāṃkureṣu //	saQcetu-kAmaH iva saQcita-cAru-patrAn baBrAma viBrama-vanezu nava-aMkurezu //
   vīreṇa mārasubhaṭena vibhidya bāṇairbaddhā mahāviṭapināṃ viṭapāntareṣu /	vIreNa mArasu-Bawena viBidya bANEH-badDAH mahA-viwapinAm viwapa-antarezu /
   vyākīrṇakeśanicayā iva śatrumuṇḍā vyālolabhṛṅganivahāḥ stabakā virejuḥ //	vyAkIrNa-keSa-nicayAH iva Satru-muNxAH vyAlola-BRFga-nivahAH stabakAH virejuH //
   bhṛṅgābhimudritamukhā makarandapūraiḥ pūrṇodarā rurucire sumanogulucchāḥ /	BRFga-aBimudrita-muKAH makaranda-pUrEH pUrNa-udarAH rurucire sumanaH-gulucCAH /
   vīrasya māranṛpatervijayābhiṣekaṃ kālena kartumiva ratnaghaṭāḥ praṇītāḥ //	vIrasya mAra-nRpateH-vijaya-aBizekam kAlena kartum-iva ratna-GawAH praNItAH //
   oghīkṛtā malayamārutacandanena puṣphora pūgavananūtanapuṣpapāliḥ /	oGIkRtA malaya-mAruta-candanena puzPora pUgavana-nUtana-puzpa-pAliH /
   cetobhavasya nṛpatermadhunā salīlam āndolitā lalitacāmaramālikeva // 6.11	cetaH-Bavasya nRpateH-maDunA sa-lIlam AndolitAH lalita-cAmara-mAlikA-iva // 6.11
   puṃskokilāaḥ punaranaṅgajayāpadānagāthāsadṛkṣakalapañcamakūjitāni /	puMskokilAaH punar-anaFga-jayA-pada-AnagATA-sat-Rkza-kala-paQcama-kUjitAni /
   peṭhuḥ prasannamadhurojjvalapeśalāni pratyagracūtakalikāsu vanasthalīṣu //	peWuH prasanna-maDura-ujjvala-peSalAni pratyagra-cUta-kalikAsu vana-sTalIzu //
   udvelasambhṛtamadhuvratadānarājirucchṛṅkhalo malayamārutagandhahastī /	udvela-samBRta-maDu-vrata-dAna-rAjiH-ut-SRFKalaH malaya-mAruta-ganDa-hastI /
   mānagrahādrikaṭakeṣu manasvinīnāṃ vaprakriyāvihṛtimācarati sma mandam //	mAna-graha-adri-kawakezu manasvinInAm vapra-kriyA-vihRtim-Acarati sma mandam //
   mandānilakṣitipamaṅgalapāṭhakānāṃ mākandagandhagajamaṇḍanaḍiṇḍimānām /	manda-anila-kziti-pa-maFgala-pAWakAnAm mAkanda-ganDa-gaja-maNxana-xiNximAnAm /
   uddāmakāmavijayotsavaghoṣaṇāmām ujjṛmbhate sma rutamunmadaṣaṭpadānām //	uddAma-kAma-vijayA-utsava-GozaNa-AmAm ujjRmBate sma rutam-unmada-zawpadAnAm //
   āmūlacūḍamabhitaḥ pravijṛmbhamāṇo bālapravāhanivaho vanapādapānām /	AmUla-cUxam-aBitas pravijRmBamANaH bAla-pravAha-nivahaH vana-pAdapAnAm /
   mānāndhakāraharaṇāya manasvinīnāṃ bālātapaprasaravibhramamālalambe // 6.15	mAna-anDakAra-haraNAya manasvinInAm bAla-Atapa-prasara-viBramam-Alalambe // 6.15
   nirantarasmeramaṇīcakānāṃ niṣyandamānābhiranohakānām /	nirantara-smera-maNIcakAnAm nizyandamAna-aBiH-anohakAnAm /
   madhūlakāsāramahānadībhirvanaṃ nadīmātṛkatāmayāsīt // 6.16 //	maDUlaka-AsAra-mahA-nadIBiH-vanam nadImAtRka-tAmayA-AsIt // 6.16 //
   taṭopakaṇṭhaṃ makarandasindhoḥ prasūnadhūlīpulinābhirāme /	tawa-upakaNWam makaranda-sinDoH prasUna-DUlI-pulina-aBirAme /
   ābaddhacakrāḥ saha kāminībhirārebhire pātumalipravīrāḥ // 6.17 //	AbadDa-cakrAH saha kAminIBiH-AreBire pAtu-mali-pravIrAH // 6.17 //
   vīrunmayīṃ vibhramayantraḍolāmāropya bhṛṅgīmavigītagītām /	vIruD-mayIm viBrama-yantra-xolAm-Aropya BRFgIm-avigIta-gItAm /
   samīraṇairātmagarutsamutthaiḥ sānandamāndolayati sma bhṛṅgaḥ // 6.18 //	samIraNEH-Atma-garut-samutTEH sa-Anandam-Andolayati sma BRFgaH // 6.18 //
   aśokayaṣṭyāḥ stabakopanītamādāya puṣpāsavamānanena /	aSoka-yazwyAH stabaka-upanItam-AdAya puzpa-Asava-m-Ananena /
   sambhogabhinnāṃ taraṇadvirephaḥ sacāṭukaṃ pāyayati sma kāntām // 6.19 //	samBoga-BinnAm taraNa-dvirePaH sa-cAwukam pAyayati sma kAntAm // 6.19 //
   aṅgaṃ samāsādya latāṅganānāṃ ṣaḍaṃghriḍimbhāḥ stabakastaneṣu /	aFgam samAsAdya latA-aFganAnAm zaz-aMGri-ximBAH stabaka-stanezu /
   pratyagrapuṣpāsavadugdhapānaṃ prapedire vismṛtalolabhāvāḥ // 6.20 //	pratyagra-puzpa-Asava-dugDa-pAnam prapedire vismRta-lola-BAvAH // 6.20 //
   anekasaṃgrāmavimardaśīrṇāṃ purāṇamaurvīmapanīya bhāraḥ /	aneka-saMgrAma-vimarda-SIrNAm purANam-OrvIm-apanIya BAraH /
   kodaṇḍayaṣṭermakarandayaṣṭerapūrvamaurvīkarod dvirephaiḥ // 6.21 //	kodaNxa-yazweH-makaranda-yazweH-apUrvam-OrvIkarot dvirePEH // 6.21 //
   ananyayonerapadānagāthāṃ madhoḥ sakāśādiva śikṣayantaḥ /	ananya-yoneH-apadAna-gATAm maDoH sakASAt-iva SikzayantaH /
   śākhāsu śākhāsu mahīruhāṇāṃ śanaiḥ śiśiñjuḥ kalakaṇṭhaśāvāḥ // 6.22 //	SAKAsu SAKAsu mahIruhANAm SanEs SiSiQjuH kala-kaNWa-SAvAH // 6.22 //
   utkṣiptaśākhācchalabāhudaṇḍāścūtadrumāḥ śūrpakaśāsanājñām /	utkzipta-SAKA-acCala-bAhu-daNxAH-cUta-drumAH SUrpaka-SAsana-AjQAm /
   karṇābhirāmaiḥ kalakaṇṭhanādairuddhoṣayāmāsurivādhvagānām // 6.23 //	karNa-aBirAmEH kala-kaNWa-nAdEH-udDozayAmAsuH-iva-aDvagAnAm // 6.23 //
   vinetukāmasya vilāsinīnāṃ māanadvipendraṃ makaradhvajasya /	vinetu-kAmasya vilAsinInAm mAana-dvipa-indram makaraDvajasya /
   hemāṃkuśānāmavahannabhikhyāmagre natāḥ prauḍhapalāśakośāḥ // 6.24 //	hemAMkuSAnAm-avahan=-aBiKyAm-agre natAH prOXa-palASa-koSAH // 6.24 //
   paribhramatṣaṭpadakarburāṇāṃ paṃktiḥ palāśadrumamañjarīṇām /	pariBramat-zawpada-karburANAm paMktiH palASa-druma-maQjarINAm /
   dedīpyamānasya śilāvalasya dīptiṃ yayau darśitadhūmarāśeḥ // 6.25 //	dedIpyamAnasya SilA-valasya dIptim yayO darSita-DUma-rASeH // 6.25 //
   āmodalubdhairalināṃ kadambarākṛṣyamānaḥ sumanogulucchaḥ /	Amoda-lubDEH-alinAm kadambara-AkRzyamAnaH sumanaH-gulucCaH /
   grāsīkṛto rāhumukhena rākākalānidherbimba ivābabhāse // 6.26 //	grAsIkRtaH rAhu-muKena rAkAkalA-niDeH-bimbaH iva-AbaBAse // 6.26 //
   taṭīpaṭīradrumasaṅgabhājāṃ sarīsṛpāṇāmiva sāhacaryāt /	tawI-pawIra-druma-saFga-BAjAm sarIsRpANAm-iva sAhacaryAt /
   viyoginaścandanaśailajanmā vimūrcchayāmāsa muhuḥ samīraḥ // 6.27 //	viyoginaH-candana-SEla-janmA vimUrcCayAmAsa muhur samIraH // 6.27 //
   madhuśīkaradurdināndhakāre vanalakṣmīratidūtikopitānām /	maDuSIkara-duH-dina-anDakAre vana-lakzmI-H-ati-dUti-kopitAnAm /
   bhramarīmabhisatvarīṃ pramattaḥ sacamatkāramarīramad dvirephaḥ // 6.28 //	BramarIm-aBisatvarIm pramattaH sa-camatkAram-arIram-at dvirePaH // 6.28 //
   vakuladrumavāṭikā varastrīmukhagaṇḍūṣamadhudravābhiṣekam /	vakula-druma-vAwikAH vara-strI-muKa-gaNxUza-maDu-drava-aBizekam /
   anubhūya navāṃkurāpadeśādavahannañcitaromaharṣaśobhām // 6.29 //	anuBUya nava-aMkura-apadeSAt-avahan=-aQcita-roma-harza-SoBAm // 6.29 //
   sahakāravanīṣu sañcarantyā madhulakṣmyā iva nūpurapraṇādāḥ /	sahakAra-vanIzu saQcarantyAH maDu-lakzmyAH iva nUpura-praNAdAH /
   kalakaṇṭhabhuvaḥ kalapralāpāḥ śravasaḥ pāraṇamādadhurjanānām // 6.30 //	kalakaNWa-BuvaH kala-pralApAH SravasaH pAraNam-AdaDuH-janAnAm // 6.30 //
   aṅganāvadanapadmapūraṇīmādareṇa paripīya vāruṇīm /	aFganA-vadana-padma-pUraNIm-AdareNa paripIya vAruNIm /
   udvavāma punareva kesaraḥ syandamānamakarandakaitavāt // 6.31 //	udvavAma punar-eva kesaraH syandamAna-makaranda-kEtavAt // 6.31 //
   parimalalaharīṣu pādapānāṃ bharitasamastadigantarāpagāsu /	parimala-laharIzu pAdapAnAm Barita-samasta-diS-antara-ApagAsu /
   jalaviharaṇamācacāra dirghaṃ malayamahīdharamandagandhavāhaḥ // 6.32 //	jala-viharaNam-AcacAra dirGam malaya-mahIDara-manda-ganDa-vAhaH // 6.32 //
   manobhavo maṇḍalitāstramaurvikāgabhīraviṣphāravirāvitāmbaram /	manoBavaH maNxalita-astra-mOrvikA-gaBIra-vizPAra-virAvita-ambaram /
   aśeṣasāṃsārikaśemuṣīmuṣo vavarṣa cūtāṃkuraśātasāyakān // 6.33 //	aSeza-sAMsArika-Semuzi-imuzaH vavarza cUta-aMkura-SAta-sAyakAn // 6.33 //
   iti pravṛtte madhumāsavaibhave vidhātumudyānavihāramutsukaḥ /	iti pravRtte maDu-mAsa-vEBave viDAtum-udyAna-vihAram-utsukaH /
   rathaṃ samāruhya narendranandanaḥ sahāvarodhena vinirjagāma saḥ // 6.34 //	raTam samAruhya narendra-nandanaH saha-avaroDena vinirjagAma saH // 6.34 //
   tataḥ kumārasya purandaraśriyaḥ prabodhakālo 'yamiti prabodhitum /	tatas kumArasya purandara-SriyaH praboDa-kAlaH ayam-iti praboDitum /
   krameṇa vṛddhāturaluptajīvitān pradarśayāmāsuramuṣya devatāḥ // 6.35 //	krameNa vRdDa-Atura-lupta-jIvitAn pradarSayAmAsuH-amuzya devatAH // 6.35 //
   krameṇa paśyan purataḥ sthitānamūn nitāntamudvignamanāḥ nṛpātmajaḥ /	krameNa paSyan puratas sTitAn-amUn nitAntam-udvigna-manAH nRpa-AtmajaH /
   kimetadityāahitavibhramaḥ svayaṃ purogatān paryanuyuṃkta sārathīn // 6.36	kim-etat-iti-Aahita-viBramaH svayam purogatAn paryanuyuMkta sAraTIn // 6.36
   savistaraṃ te 'pi surairadhiṣṭhitā narendraputrasya viraktikāraṇam /	sa-vistaram te api surEH-aDizWitAH narendra-putrasya virakti-kAraNam /
   krameṇa teṣāmatimātraduḥsahaṃ jarāvikārādikamācacakṣire // 6.37 //	krameNa tezAm-atimAtra-duHsaham jarA-vikAra-Adikam-Acacakzire // 6.37 //
   niśamya teṣāṃ vacanaṃ nṛpātmajo nikāmanirvedavibhāvitāśayaḥ /	niSamya tezAm vacanam nRpa-AtmajaH nikAma-nirveda-viBAvita-ASayaH /
   niyantritodyānavihārakautuko nivartayāśvāniti sūtamabravīt // 6.38 //	niyantrita-udyAna-vihAra-kOtukaH nivartaya-aSvAn-iti sUtam-abravIt // 6.38 //
   anantaraṃ tasya puraḥ surādhipairadarśi śāntānuśayastapodhanaḥ /	anantaram tasya puras surADipEH-adarSi SAnta-anuSayaH-tapoDanaH /
   vivṛddhakāruṇyasamudravīcikāviṭaṅkaviśrāntaviśālalocanaḥ // 6.39 //	vivRdDa-kAruNya-samudra-vIcikA-viwaFka-viSrAnta-viSAla-locanaH // 6.39 //
   prataptacāmīkaragauravigrahaḥ pravālabhaṅgāruṇacārucīvaraḥ /	pratapta-cAmIkara-gOra-vigrahaH pravAla-BaFga-aruNa-cAru-cIvaraH /
   prasannapūrṇendunibhānanadyutiḥ prabhūtamaitrīparivāhitāśayaḥ // 6.40 //	prasanna-pUrNa-indu-niBa-Anana-dyutiH praBUta-mEtrI-parivAhita-ASayaH // 6.40 //
   tamenamālokya ca śākyanandanastapasvināmagrasaraṃ savismayaḥ /	tam-enam-Alokya ca SAkya-nandanaH-tapasvinAm-agrasaram sa-vismayaH /
   ka eṣa kā vāsya caritracāturītyapṛcchadabhyāśajuṣaḥ svasārathon // 6.41 //	kaH eza kA vA-asya caritra-cAturIti-apRcCat-aByASa-juzaH svasAraTon // 6.41 //
   ayaṃ mahābhāga! viśuddhamānasaḥ pavitraśīlaḥ paramārthadeśikaḥ /	ayam mahABAga! viSudDa-mAnasaH pavitra-SIlaH parama-arTa-deSikaH /
   savāsanonmūlitasarvakilviṣastapodhanaḥ kaścidapaścimaḥ satām // 6.42 //	sa-vAsana-unmUlita-sarva-kilvizaH-tapoDanaH kaScid-apaScimaH satAm // 6.42 //
   amuṣya yaḥ śāsanamāśrito jano jarāvikārāditaraṅgabhaṅguram /	amuzya yaH SAsanam-ASritaH janaH jarA-vikAra-Adi-taraFga-BaFguram /
   krameṇa nistīrya sa janmasāgaraṃ prayāti nirvāṇapadaṃ niruttaram // 6.43	krameNa nistIrya sa janma-sAgaram prayAti nirvANa-padam niruttaram // 6.43
   iti pravīrāḥ kṣitipālanandanaprabodhanārthaṃ vibudhānubhāvataḥ /	iti pravIrAH kzitipAla-nandana-praboDana-arTam vibuDa-anuBAvataH /
   vitenire vāṅmanasātigocaraṃ taponidhestasya caritravarṇanam // 6.44 //	vitenire vAc-manasA-ati-gocaram tapaH-niDeH-tasya caritra-varNanam // 6.44 //
   itthaṃ śrutvā sārathīnāṃ vacastallabdhopāyaḥ saṃsṛterniṣkramāya /	itTam SrutvA sAraTInAm vacaH-tad-labDa-upAyaH saMsRteH-nizkramAya /
   santuṣṭāntarmānaso rājasūnurbhūyo 'pyaicchat kartumudyānalīlām // 6.45 //	santuzwa-antar-mAnasaH rAja-sUnuH-BUyaH api-EcCat kartum-udyAna-lIlAm // 6.45 //
   iti buddhaghoṣaviracite padyacūḍāmaṇināmni mahākāvye ṣaṣṭhaḥ sargaḥ //	iti budDa-Goza-viracite padya-cUxAmaNi-nAmni mahAkAvye zazWaH sargaH //
   saptamaḥ sargaḥ	saptamaH sargaH
   siddhārthasyodyānapraveśaḥ	sidDArTasya-udyAna-praveSaH
   pracoditāśvaḥ punareva sūtaiḥ pratodahastairnaralokavīraḥ /	pracodita-aSvaH punar-eva sUtEH pratoda-hastEH-nara-loka-vIraH /
   ākhaṇḍalodayānamano 'bhirāmamārāmamatyadbhutamāviveśa // 7.1 //	AKaNxala-udayA-namanaH aBirAmam-ArAmam-ati-adButam-AviveSa // 7.1 //
   vidyāgṛhaṃ pañcamapāṭhakānāṃ vikalpatūṇīramananyayoneḥ /	vidyA-gRham paQcama-pAWakAnAm vikalpa-tUNIram-ananya-yoneH /
   gañjāgṛhaṃ ṣaṭpadakāminīnāṃ krīḍāgṛhaṃ kiñca vasantalakṣmyāḥ // 7.2 //	gaQjA-gRham zawpada-kAminInAm krIxA-gRham kiQca vasanta-lakzmyAH // 7.2 //
   carācarāṇamabhivandanīyamāgantumudyānāmahīruhastam /	carAcarANam-aBivandanIyam-Agantum-udyAnAm-ahIruhaH-tam /
   marudvaśādānamitaiḥ śirobhirbaddhaprabālāñjalayaḥ praṇemuḥ // 7.3 //	marut-vaSa-AdAna-mitEH SiroBiH-badDa-prabAla-aQjalayaH praNemuH // 7.3 //
   parāgasampatsikatāvakīrṇe paryukṣite puṣparasaiḥ patadbhiḥ /	parAga-sampad-sika-tA-avakIrNe paryukzite puzpa-rasEH patadBiH /
   kṛtopahāre galitaiḥ prasūnairudyānamadhye vijahāra vīraḥ // 7.4 //	kRta-upahAre galitEH prasUnEH-udyAna-maDye vijahAra vIraH // 7.4 //
   latāṅgahārairlalitāligītairvanapriyāmañjuravaiśca vādyaiḥ /	latA-aFga-hArEH-lalita-ali-gItEH-vanapriyA-maQju-ravEH-ca vAdyEH /
   ārāmabhūmiṃ sa vilokya mene saṅgītaśālāmiva śambarāreḥ // 7.5 //	ArAma-BUmim sa vilokya mene saFgIta-SAlAm-iva Sambara-areH // 7.5 //
   taruprasūnānyapacetukāmā vāmālakā mandapadaṃ carantyaḥ /	taru-prasUnAni-apacetu-kAmAH vAmAlakAH manda-padam carantyaH /
   kumārasevārthamupasthitānāṃ śaṅkāṃ vitenustarudevatānām // 7.6 //	kumAra-sevA-arTam-upasTitAnAm SaFkAm vitenuH-taru-devatAnAm // 7.6 //
   ālāpamārāmavihāriṇīnāmākarṇayanto hariṇekṣaṇānām /	AlApam-ArAma-vihAriNInAm-AkarNayantaH hariNa-IkzaNAnAm /
   vilajjamānā iva baddhamaunāstasthuḥ kṣaṇaṃ tatra vasantaghoṣāḥ // 7.7 //	vilajjamAnAH iva badDa-mOnAH-tasTuH kzaNam tatra vasanta-GozAH // 7.7 //
   mañjīranādacchalato mamārtiṃ na subhru! kuryā iti nāthateva /	maQjIra-nAda=-CalataH mama-Artim na suBru! kuryAH iti nATatA-iva /
   padena paṅkeruhakomalena pasparśa kācicchanakairaśokam // 7.8 //	padena paFkeruha-komalena pasparSa kAcid-SanakEs-aSokam // 7.8 //
   aśokayaṣṭistaruṇījanasya pādāmbujasparśamivāsahiṣṇuḥ /	aSoka-yazwiH-taruNI-janasya pAda-ambuja-sparSam-iva-asahizNuH /
   navapravālaprasavāpadeśāt kopānalajvālamivotsasarja // 7.9 //	nava-pravAla-prasava-apadeSAt kopa-anala-jvAlam-iva-utsasarja // 7.9 //
   sudhāmarīcidyutiśītalena karāmbujasparśasukhena kācit /	suDA-marIci-d-yuti-SItalena kara-ambuja-sparSa-suKena kAcid /
   udbhidyamānāṃkuraromaharṣaṃ putrāgatāṃ prāpayati sma cūtam // 7.10 //	udBidyamAna-aMkura-roma-harzam putra-AgatAm prApayati sma cUtam // 7.10 //
   asūta sadyaḥ sahakāraśākhī navāṃkuran puṅkhitacārupatrān /	asUta sadyas sahakAra-SAKI nava-aMkuran puFKita-cAru-patrAn /
   ananyayonerabhimānahetū naruntudān pānthabadhūjanānām // 7.11 //	ananya-yoneH-aBimAna-hetU naruntudAn pAnTa-baDU-janAnAm // 7.11 //
   saugandhikendīvaravāsitena salīlamantarmukhasambhṛtena /	sOganDika-indIvara-vAsitena sa-lIlam-antarmuKa-samBRtena /
   purāṇamādhvīkarasena kācidaśokatāṃ kesaramānināya // 7.12 //	purANa-mADvIka-rasena kAcid-aSoka-tAm kesaram-AninAya // 7.12 //
   manojñagandhairvakuladrumāṇāṃ svayaṃ vikīrṇaiḥ sumanonikāyaiḥ /	manojQa-ganDEH-vakula-drumANAm svayam vikIrNEH sumanaH-nikAyEH /
   latāpratānena vicitramekā saṅkalpayāmāsa vikalpakāñcīm // 7.13 //	latA-pratAnena vicitram-ekA saFkalpayAmAsa vikalpa-kAQcIm // 7.13 //
   upāhṛtaiḥ kāñcanapuṣpajālairudāragandhairnavamallikāyāḥ /	upAhRtEH kAQcana-puzpa-jAlEH-udAra-ganDEH-navamallikAyAH /
   āpūrayantī nijakeśapāśamanaṅgatūṇīramivābabandha // 7.14 //	ApUrayantI nija-keSa-pASam-anaFga-tUNIram-iva-AbabanDa // 7.14 //
   āvarjyaśākhāṃ karapallavena prasahya puṣpāpacayonmukhāyāḥ /	Avarjya-SAKAm karapallavena prasahya puzpa-apacaya-unmuKAyAH /
   ruṣeva kasyāścidaśokayaṣṭistiraskaroti sma dṛśaṃ parāgaiḥ // 7.15 //	ruzA-iva kasyAScid-aSokayazwiH-tiraskaroti sma dRSam parAgEH // 7.15 //
   kareṇa sākaṃ mama komalena spardhāmidaṃ kiṃ paruṣaṃ bhajeta /	kareNa sAkam mama komalena sparDAm-idam kim paruzam Bajeta /
   ityāttaroṣeva salīlamekā cūtapravālasya cakāra bhaṅgam // 7.16 //	iti-At-tarozA-iva sa-lIlam-ekA cUta-pravAlasya cakAra BaFgam // 7.16 //
   sindūrasaundaryasahodareṇa śephālikāpuṣparajaḥkaṇena /	sindUra-sOndarya-sahodareNa SePAlikA-puzpa-rajaH-kaNena /
   cakāra sakhyāḥ savilāsamekā phālasthale cārutamālapatram // 7.17 //	cakAra saKyAH sa-vilAsam-ekA PAla-sTale cAru-tamAla-patram // 7.17 //
   ākṛṣya śākhāḥ sadayaṃ latānāmālūya hastena navapravālam /	AkRzya SAKAH sa-dayam latAnAm-AlUya hastena nava-pravAlam /
   māṇikyabhūṣāmapasārya kaṇṭhe niveśayāmāsa patiḥ parasyāḥ // 7.18 //	mANikya-BUzAm-apasArya kaNWe niveSayAmAsa patiH parasyAH // 7.18 //
   kācit pragalbhā ramaṇasya karṇe niveśayantī kila karṇapūram /	kAcid pragalBA ramaNasya karNe niveSayantI kila karNapUram /
   āveṣṭya kaṇṭhaṃ bhujabandhanena kapolakāntiṃ paricumbati sma // 7.19 //	Avezwya kaNWam Buja-banDanena kapola-kAntim paricumbati sma // 7.19 //
   navaprasūnaiḥ sakalāṅganaddhairmanoharāḥ kāścana vārijākṣyaḥ /	nava-prasUnEH sakala-aFga-nadDEH-manoharAH kAScana vArija-akzyaH /
   ayugmabāṇāyudhadevatānāmāviṣkṛtānāmavahannabhivayām // 7.20 //	ayugma-bANa-AyuDa-devatA-nAm-AvizkRtAnAm-avahan=-aBivayAm // 7.20 //
   stanābhirāmastabakojjvalānāṃ dantacchadāpāṭalapallavānām /	stana-aBirAma-stabaka-ujjvalAnAm danta=-Cada-apAwala-pallavAnAm /
   madhye latānāaṃ nibhṛtaṃ vasantīṃ sakhīṃ vivektuṃ na śaśāka kācit // 7.21	maDye latAnAam niBRtam vasantIm saKIm vivektum na SaSAka kAcid // 7.21
   itthaṃ kumārasya sahāvarādhaiḥ salīlamārāmavihārabhājaḥ /	itTam kumArasya saha-avarADEH sa-lIlam-ArAma-vihAra-BAjaH /
   ālokanāyeva sahasrabhānurākāśamadhyaṃ paramadhyarukṣat // 7.22 //	AlokanAya-iva sahasraBAnuH-AkASa-maDyam parama-Dya-rukzat // 7.22 //
   caṇḍātapasparśavivardhamānamarīcikāvāpivihāradakṣaḥ /	caNxa-Atapa-sparSa-vivarDamAna-marIci-kAvApi-vihAra-dakzaH /
   sandhukṣayaṃstāpamatīva tāsāṃ madhyāhnaśaṃsī marudājagāma // 7.23 //	sanDu-kzayan=-tApam-atIva tAsAm maDyAhna-SaMsI marut-AjagAma // 7.23 //
   chāyāstarūṇāmabhitaḥ pravṛttāścaṇḍātape kṣantumivāsamarthāḥ /	CAyA-astarUNAm-aBitas pravRttAH-caNxa-Atape kzantum-iva-asamarTAH /
   mūlālavālaṃ muhurambusekasañjātaśaityaṃ śanakairupeyuḥ // 7.24 //	mUla-AlavAlam muhur-ambu-seka-saQjAta-SEtyam SanakEs-upeyuH // 7.24 //
   vihārasañjātapariśramāṇāṃ vilāsinīnāmalikasthalīṣu /	vihAra-saQjAta-pariSramANAm vilAsinIna-Amalika-sTalIzu /
   pradurbabhūvuḥ śramavārileśāḥ pradyumnakīrtyaṅkaranirviśeṣāḥ // 7.25 //	pradurbaBUvuH Srama-vAri-leSAH pradyumna-kIrti-aFkara-nirviSezAH // 7.25 //
   dharmodabinduprakarā virejuḥ kapolapālīṣu nitambinīnām /	Darma-uda-bindu-prakarAH virejuH kapola-pAlIzu nitambinInAm /
   snānārthamānetumamūḥ purastāt taḍākadūtā iva samprayātāḥ // 7.26 //	snAna-arTam-Anetum-amUH purastAt taxAka-dUtAH iva samprayAtAH // 7.26 //
   ārāmabhūmāvativāhya tāpaṃ mādhyāhnikaṃ madhyamalokapālaḥ /	ArAma-BUmO=-ativAhya tApam mA-aDyAhnikam maDyama-lokapAlaH /
   āsevyamāno varavarṇinībhirambhovihārārthamavāpa vāpīm // 7.27 //	AsevyamAnaH varavarNinIBiH-amBaH-vihAra-arTam-avApa vApIm // 7.27 //
   mandānilāndolitavīcimālāḍolāyamānonmadarājahaṃsīm /	manda-anila-Andolita-vIci-mAlA-xolAyamAna-unmada-rAjahaMsIm /
   samphullakalhāravijṛmbhamāṇasaurabhyapūraplavamānabhṛṅgīm // 7.28 //	samPulla-kalhAra-vijRmBamANa-sOraBya-pUra-plavamAna-BRFgIm // 7.28 //
   kumudvatīkośapuṭāvatīrṇamādhvīkadhārāmadhurapravāhām /	kumudvatI-koSa-puwa-avatIrNa-mADvIka-DArA-maDura-pravAhAm /
   uttuṅgakallolavitānaratnaraṅgasthalīcaṃkramamāṇamatsyām // 7.29 //	uttuFga-kallola-vitAna-ratna-raFga-sTalI-caMkramamANa-matsyAm // 7.29 //
   ekatra phullairnavapuṇḍarīkairgaṅgānuṣaktāmiva dṛśyamānām /	ekatra PullEH-nava-puNxarIkEH-gaFgA-anuzaktAm-iva dRSyamAnAm /
   raktāravindairitaratra bhinnaiḥ śoṇopagūḍhāmiva śobhamānām // 7.30 //	rakta-aravindEH-itaratra BinnEH SoNa-upagUXAm-iva SoBamAnAm // 7.30 //
   patatripakṣapravikīrṇapadmaparāgasindūritadigvibhāgām /	patatri-pakza-pravikIrNa-padma-parAga-sindUrita-diS-viBAgAm /
   sa śīkarāsūtritadurdinābhālokya vāpīmadhikaṃ nananda // 7.31 //	sa SIkarA-sUtrita-durdina-ABa-Alokya vApIm-aDikam nananda // 7.31 //
   duḍhāvabaddhāyatakeśapāśaiḥ śṛṅgānuṣaṅgojjvalapāṇipadmaiḥ /	duXAvabadDa-Ayata-keSa-pASEH SRFga-anuzaFga-ujjvala-pANi-padmEH /
   sahāvarodhaiḥ sa vihāra vāpīmavātarat pāśadharaprabhāvaḥ // 7.32 //	saha-avaroDEH sa vihAra vApIm-avAtarat pASaDara-praBAvaH // 7.32 //
   tatpūrvamabhyāgatamādareṇa tamūrmihastaiḥ paritabhya vāpī /	tat-pUrvam-aByAgatam-AdareNa tam-Urmi-hastEH paritaBya vApI /
   karṇābhirāmaiḥ kalahaṃsanādairvārttānuyogaṃ madhuraṃ cakāra // 7.33 //	karNa-aBirAmEH kalahaMsa-nAdEH-vArtta-anuyogam maDuram cakAra // 7.33 //
   antarvigāḍhe sati sundarībhirudvelatāṃ prāpa mahātaḍāgaḥ /	antar-vigAXe sati sundarIBiH-udvelatAm prApa mahA-taxAgaH /
   jalāśayāḥ strīṣu kṛtānuṣaṅgāḥ kathaṃ nu velāṃ na vilaṅghyanti // 7.34 //	jalASayAH strIzu kRta-anuzaFgAH kaTam nu velAm na vilaFGyanti // 7.34 //
   kaṭhorakāntākucamaṇḍalānāmāghātabhītā iva vepamānāḥ /	kaWora-kAnta-akuca-maNxalAnAm-AGAta-BItAH iva vepamAnAH /
   kallolamālāḥ kaṇikāpadeśānmuktopahārānupaninyurāsām // 7.35 //	kallola-mAlAH kaNikA-apadeSAt-muktA-upahArAnupaninyuH-AsAm // 7.35 //
   padmākare paṅkajalocanābhirnarendrasūnurvijahāra sārdham /	padma-Akare paFkaja-locanABiH-narendra-sUnuH-vijahAra sArDam /
   salīlamantaḥpurikāṅganābhiḥ sākaṃ pracetā iva vārirāśau // 7.36 //	sa-lIlam-antaHpurika-aFganABiH sAkam pracetAH iva vAri-rASO // 7.36 //
   kāntākarodañcitavāridhārāḥ kāntasya vāhvorupari prakīrṇāḥ /	kAntA-kara-udaQcita-vAri-DArAH kAntasya vAhvoH-upari prakIrNAH /
   ayatnabālavyajanopacāracāturyadhuryāḥ kṣaṇamātramāsan // 7.37 //	ayatna-bAla-vyajana-upacAra-cAturya-DuryAH kzaNa-mAtram-Asan // 7.37 //
   parisphuracchīkaradanturāṅgaṃ paryāyavalgatkucakumbhahāram /	parisPurat-SIkara-dantura-aFgam paryAya-valgat-kuca-kumBa-hAram /
   kāścit karaiḥ kāntamivāparāddhamāsphālayāmāsuramandamambhaḥ // 7.38 //	kAScid karEH kAntam-iva-aparAdDama-AsPAlayAmAsura-mandam-amBaH // 7.38 //
   taraṅgaraṅge saha bhṛṅgagānaiḥ saroruhe tāṇḍavamādadhāne /	taraFga-raFge saha BRFga-gAnEH saroruhe tANxavam-AdaDAne /
   hastāmbujairāttamṛṇāladaṇḍairavādayan vārimṛdaṅgamanyāḥ // 7.39 //	hasta-ambujEH-Atta-mRNAla-daNxEH-avAdayan vAri-mRdaFgam-anyAH // 7.39 //
   nimajjanonmajjanarāgiṇībhirnitambinībhirniviḍastaḍāgaḥ /	nimajjana-unmajjana-rAgiNIBiH-nitambinIBiH-nivixaH-taxAgaH /
   aśumbhadambhonidhirantarāntarāvirbhavantībhirivāpsarobhiḥ // 7.40 //	aSumBa-damBoniDiH-antara-antara-AvirBavantIBiH-iva-apsaroBiH // 7.40 //
   krīḍātaḍākaṃ kṣitipālasūnuḥ keyūrabhogīndravṛtena doṣṇā /	krIxA-taxAkam kzitipAla-sUnuH keyUra-Bogi-indra-vRtena dozNA /
   mamantha bhūbhāradhurandhareṇa manthādriṇā sindhumivābjanābhaḥ // 7.41 //	mamanTa BU-BAra-DuranDareNa manTa-adriNA sinDum-iva-abjanABaH // 7.41 //
   kṣoṇībhujā kuṃkumavāridhārā yantraprayuktā ramaṇīmukheṣu /	kzoNIBujA kuMkuma-vAri-DArAH yantra-prayuktAH ramaNI-muKezu /
   papāta paṃkeruhakānaneṣu prabheva bhānoḥ prathamāvatārā // 7.42 //	papAta paMkeruha-kAnanezu praBA-iva BAnoH praTama-avatArAH // 7.42 //
   vāmabhruvastaṃ maṇiśṛṅgamuktairavākiran kuṃkumavāripūraiḥ /	vAma-BruvaH-tam maNi-SRFga-muktEH-avAkiran kuMkuma-vAri-pUrEH /
   tathāgataḥ so 'yamatīva reje sapallavaśrīriva pārijātaḥ // 7.43 //	taTAgataH saH ayam-atIva reje sa-pallava-SrIH-iva pArijAtaH // 7.43 //
   kasyāścidāviṣkṛtacandrikāyāḥ karābjayantraprahitāmbudhārā /	kasyAScid-AvizkRta-candrikAyAH kara-abja-yantra-prahita-ambu-DArAH /
   papāta patyurmaṇimaulibandhe gaṅgeva devasya jaṭākalāpe // 7.44 //	papAta patyuH-maNi-mOlibanDe gaFgA-iva devasya jawA-kalApe // 7.44 //
   svahastayantraprahitābhiradbhiḥ pidhāya kasyāścana netrayugmam /	sva-hasta-yantra-prahitABiH-adBiH piDAya kasyAScana netra-yugmam /
   viṭaḥ parasyā vinimīlitākṣyāścucumba bimbādharamādareṇa //	viwaH parasyAH vinimIlita-akzyAH-cucumba bimba-aDaram-AdareNa //
   kayācidabhyarṇajuṣaḥ salīlaṃ kāntasya kaṇṭhe prahitāmbudhārā /	kayAcid-aByarNa-juzaH sa-lIlam kAntasya kaNWe prahita-ambu-DArAH /
   cetobhuvā cittamṛgaṃ grahītuṃ vyāpāritā vāguriteva reje // 7.46 //	cetaH-BuvA citta-mRgam grahItum vyApAritAH vAguritA-iva reje // 7.46 //
   vaktre manojñasmitacandrikābhūd vakṣoruhe nirjharakāntirāsīt /	vaktre manojQa-smita-candrikA-aBUt vakzoruhe nirJara-kAntiH-AsIt /
   madhye babhūvābhrasaridvilāso vāmabhruvāṃ majjanavāridhārā // 7.47 //	maDye baBUva-aBra-sarit-vilAsaH vAma-BruvAm majjana-vAri-DArAH // 7.47 //
   āplāvayāmāsa karodakena vaktraṃ sa kasyāścana mānavatyāḥ /	AplAvayAmAsa kara-udakena vaktram sa kasyAScana mAnavatyAH /
   tadeva tanmānaparigrahasya jalāñjaliprakramamālalambe // 7.48 //	tat-eva tad-mAna-parigrahasya jala-aQjali-prakramam-Alalambe // 7.48 //
   nimajya kāsāñcidudañcitānāṃ vakṣoruhāḥ prakṣaradambudhārāḥ /	nimajya kAsAQcit-udaQcitAnAm vakzoruhAH prakzarat-ambu-DArAH /
   cakāśire cañcupuṭāpakṛṣṭamṛṇālanālā iva cakravākāḥ // 7.49 //	cakASire caQcu-puwa-apakRzwa-mRNAla-nAlAH iva cakravAkAH // 7.49 //
   nirākṛte kāpi taraṅgavātaiḥ stanottarīye sati lajjamānā /	nirAkRte kA-api taraFga-vAtEH stana-uttarIye sati lajjamAnA /
   kucasthalaṃ navyanakhavraṇāṅkaṃ ḍiṇḍīrapiṇḍena tiraścakāra // 7.50 //	kuca-sTalam navya-naKa-vraNa-aFkam xiNxIra-piNxena tiras-cakAraH // 7.50 //
   kasyāścidantaḥsalile nimajya samuccalantyāḥ sarasaṃ mukhābjam /	kasyAScid-antar-salile nimajya samuccalantyAH sarasam muKa-abjam /
   samujjihānasya samudramadhyāt tārāpaterbimbamivābabhāse // 7.51 //	samujjihAnasya samudra-maDyAt tArApateH-bimbam-iva-AbaBAse // 7.51 //
   ambhovihārākulitaiḥ payobhirapākṛteṣvañjanamaṇḍaneṣu /	amBaH-vihAra-AkulitEH payoBiH-apAkRtezu-aQjana-maNxanezu /
   roṣādivāntaḥpuramundarīṇāṃ netrāravindānyaruhaṇībabhūvuḥ // 7.52 //	rozAt-iva-antaHpura-mundarINAm netra-aravindAni-aruhaNI-baBUvuH // 7.52 //
   payodharāḥ paṅkajalocanānāṃ pāthovihāre patadambudhārāḥ /	payoDarAH paFkaja-locanAnAm pATaH-vihAre patat-ambu-DArAH /
   nāgendrakumbhā iva naddhahārāḥ sanirjharaughā iva śailaśṛṅgāḥ // 7.53 //	nAga-indra-kumBAH iva nadDa-hArAH sa-nirJara-oGAH iva SEla-SRFgAH // 7.53 //
   anaṅgasāmrājyamahābhiṣekakumbhāvivāmbhoruhalocanāyāḥ /	anaFga-sAmrAjya-mahA-aBizeka-kumBO=-iva-amBoruha-locanAyAH /
   vakṣoruhau maṅgalaśṛṅgasaṃsthairavākiran vāribharaiḥ parasyāḥ // 7.54 //	vakzoruhO maFgala-SRFga-saMsTEH-avAkiran vAri-BarEH parasyAH // 7.54 //
   bibhūṣaṇairvidrumapuṣyarāgavaiḍūryagārutmatapadmarāgaiḥ /	biBUzaNEH-vidruma-puzya-rAga-vExUrya-gArutmata-padmarAgEH /
   aṅgacyutairambujalocanānāṃ ratnākaro 'bhūt kamalākaro 'pi // 7.55 //	aFga-cyutEH-ambuja-locanAnAm ratna-AkaraH aBUt kamala-AkaraH api // 7.55 //
   evaṃ sa kṛtvā sarasīvihāraṃ sahāvarodhaiḥ sarasīruhākṣaḥ /	evam sa kRtvA sarasI-vihAram saha-avaroDEH sarasIruha-akzaH /
   uttīrya tasyāstaṭasanniviṣṭaṃ baddhopacāraṃ sadanaṃ viveśa // 7.56 //	uttIrya tasyAH-tawa-sannivizwam badDa-upacAram sadanam viveSa // 7.56 //
   tatrānuraktaiḥ saha mitravargaiḥ saṅkalpitākalpavikalpaveṣaḥ /	tatra-anuraktEH saha mitra-vargEH saFkalpita-Akalpa-vikalpa-vezaH /
   rasottaravyañjanapākahṛdyamāhāramāryaḥ paramabhyanandat // 7.57 //	rasa-uttara-vyaQjana-pAka-hRdyam-AhAram-AryaH param-aByanandat // 7.57 //
   vicitrapaṭṭāstaraṇopapannaṃ vikīrṇapuṣpaprakaraṃ kumāraḥ /	vicitra-pawwa-AstaraNa-upapannam vikIrNa-puzpa-prakaram kumAraH /
   abhyantarasthāpitabhadrapīṭhamāsthānikaṃ maṇḍapamadhyavātsīt // 7.58 //	aByantara-sTApita-Badra-pIWam-AsTAnikam maNxapa-maDyavAtsIt // 7.58 //
   tatra kṣoṇīramaṇatanayo maṇḍape vāṇinīnāṃ	tatra kzoNI-ramaNa-tanayaH maNxape vANinInAm
   nṛttārambhairnirupamarasairvādyaghoṣairmanojñaiḥ /	nRtta-AramBEH-nirupama-rasEH-vAdya-GozEH-manojQEH /
   vīṇānādaiḥ śravaṇasubhagairveṇunādaiśca hṛdyaiḥ	vINA-nAdEH SravaNa-suBagEH-veNu-nAdEH-ca hRdyEH
   śrīmānahnastribhuvanaguruḥ śeṣameṣa vyanaiṣīt // 7.59 //	SrImAn-ahnaH-triBuvana-guruH Sezam-eza vyanEzIt // 7.59 //
   iti buddhaghoṣacarite padyacuḍāmaṇināmni mahākāvye saptamaḥ sargaḥ //	iti budDa-Goza-carite padya-cuxAmaNi-nAmni mahAkAvye saptamaH sargaH //
   aṣṭamaḥ sargaḥ	azwamaH sargaH
   sūryāstakālavarṇanam	sUrya-astakAla-varNanam
   tatrāntare bimbamamandarāgaṃ papāta bhānodiśi paścimāyām /	tatra-antare bimbam-amanda-rAgam papAta BAnodiSi paScimAyAm /
   ākāśakośād galitasya nīlād ākṛṣṭalīlaṃ maṇidarpaṇasya // 8.1 //	AkASa-koSAt galitasya nIlAt AkRzwa-lIlam maNi-darpaNasya // 8.1 //
   ākāśasindhoraparāhṇakarṇadhārādhipaḥ saṃhṛtaraśmijālaḥ /	AkASa-sinDoH-aparAhNa-karNa-DArA-aDipaH saMhRta-raSmi-jAlaH /
   prakṣepaṇībhiḥ sphaṭikātmikābhirdigantatīraṃ taraṇiṃ nināya // 8.2 //	prakzepaNIBiH sPawika-AtmikABiH-diganta-tIram taraNim ninAya // 8.2 //
   aśokapuṣpastabakābhitāmramastācale maṇḍalamuṣṇabhānoḥ /	aSoka-puzpa-stabaka-aBitAmra-masta-acale maNxalam-uzNa-BAnoH /
   babhāra sindhormathane viṣaktapravālavallīvalasya śobhām // 8.3 //	baBAra sinDoH-maTane vizakta-pravAla-vallI-valasya SoBAm // 8.3 //
   bhāsvānabhīpsuḥ parālokayātrāṃ padmākareṣu pratibimbalakṣāt /	BAsvAn-aBIpsuH parAlokayAtrAm padma-Akarezu pratibimba-lakzAt /
   āpracchanārthaṃ priyabāndhavānāmambhojinīnāmiva sampraviṣṭaḥ // 8.4 //	ApracCana-arTam priya-bAnDavAnAm-amBojinInAm-iva sampravizwaH // 8.4 //
   krameṇa madhyaṃ caramāmburāśeḥ prābhākaraṃ bimbamalañcakāra /	krameNa maDyam carama-amburASeH prABAkaram bimbam-alaQcakAraH /
   harinmaṇiśyāmamivācyutasya vakṣaḥsthalaṃ kaustubhanāma ratnam // 8.5 //	harinmaNi-SyAmam-iva-acyutasya vakzaH-sTalam kOstuBa-nAma ratnam // 8.5 //
   āvartavegādaparamburāśerāvṛttabimbaṃ haridaśvabimbam /	Avarta-vegAt-aparambu-ra-aSeH-AvRtta-bimbam harit-aSva-bimbam /
   bhūyo 'pi cakrabhramamunmṛjārthamāropitaṃ viśvasṛjeva reje // 8.6 //	BUyas api cakra-Bramam-unmRja-arTam-Aropitam viSvasRjA-iva reje // 8.6 //
   mayā vinābdhiḥ pralayaprasaṅgaṃ velā kadācinna vilaṅghiteti /	mayA vinA-abDiH pralaya-prasaFgam velA kadAcid-na vilaFGitA-iti /
   satyaṃ cakāreva tadaṅgahastairādāya taptāruṇalohakūṭam // 8.7 //	satyam cakAra-iva tad-aFga-hastEH-AdAya tapta-aruNa-loha-kUwam // 8.7 //
   dināvasānena parīkṣakeṇa mandapradīptidyumaṇirmahārhaḥ /	dina-avasAnena parIkzakeNa manda-pradIpti-dyumaNiH-mahArhaH /
   aurvāgninā tejayituṃ kilāntarudanvaṅgārabhare nirastaḥ // 8.8 //	Orva-agninA tejayitum kila-antar-udanU-aFgAra-Bare nirastaH // 8.8 //
   astaṅgate bhartari bhṛṅgamālāmaṅgalyasūtraṃ divasāntadhātrī /	astaFgate Bartari BRFga-mAlA-maFgalya-sUtram divasa-anta-DAtrI /
   ambhojinīnāmapasaurabhāṇāmapākarodamburuhopakaṇṭhāt // 8.9 //	amBojinInAm-apasOraBANAm-apAkara-udamburuha-upakaNWAt // 8.9 //
   viśleṣaduḥkhādiva tigmabhānoḥ saṅkocabhājāṃ nalinīvadhūnām /	viSleza-duHKAt-iva tigma-BAnoH saFkoca-BAjAm nalinI-vaDUnAm /
   śokāgnidhūmālirivojjajṛmbhe bhṛṅgāvalī paṅkaruhānanemyaḥ // 8.10 //	Soka-agni-DUma-aliH-iva-ujja-jRmBe BRFga-AvalI paFkaruha-AnanemyaH // 8.10 //
   saurabhyalobhāt savidhe carantī bhṛṅgāvalī padmavaneṣu reje /	sOraBya-loBAt saviDe carantI BRFga-AvalI padma-vanezu reje /
   viyoginībhirnalinīvadhūbhirvyāpāritodvandhanavāgureva // 8.11 //	viyoginIBiH-nalinI-vaDUBiH-vyApArita-udvanDana-vAguH-A-iva // 8.11 //
   vihāya bhāsvān nalinīṃ sarāgāmastaṅgato 'bhūnmama bālyamitram /	vihAya BAsvAn nalinIm sa-rAgAma-staFgataH aBUt-mama bAlya-mitram /
   ityātiyogādiva cakravākastyaktvā priyāṃ dīnataraṃ rarāsa // 8.12 //	iti-AtiyogAt-iva cakravAkaH-tyaktvA priyAm dInataram rarAsa // 8.12 //
   pratāyamānā prathametarasmin kāṣṭhāntarāle kanati sma sandhyā /	pratAyamAnA praTamA-itarasmin kAzWa-antarAle kanati sma sanDyA /
   divāniśānyo 'nyanipīḍanena jājvalyamānā jvalanaprabheva // 8.13 //	divAniSA-anyaH anya-nipIxanena jAjvalyamAnAH jvalana-praBA-iva // 8.13 //
   astaṅgataṃ bhāskaramambaraśrīrālokya śokātiśayākuleva /	astaFgatam BAskaram-ambara-SrIH-Alokya Soka-atiSaya-AkulA-iva /
   nakṣatramuktākṣavaṭaṃ dadhānā sandhyātapaṃ cīvaramālalambe // 8.14 //	nakzatra-muktA-akzavawam daDAnA sanDyA-Atapam cIvaram-Alalambe // 8.14 //
   rudrākṣamālāvalayojjvalāni tapodhanānāṃ karapallavāni /	rudrAkza-mAlA-valaya-ujjvalAni tapoDanAnAm kara-pallavAni /
   sandhyāpraṇāmāya sabhṛṅgacakraiḥ saṅkocamāpuḥ saha padmaṣaṇḍaiḥ // 8.15 //	sanDyA-praNAmAya sa-BRFga-cakrEH saFkocam-ApuH saha padma-zaNxEH // 8.15 //
   ākāśanīlotpalabhṛṅgabhaṅgirāśāvadhūnīlapaṭottarīyam /	AkASa-nIlotpala-BRFga-BaFgi-rASA-vaDU-nIla-pawa-uttarIyam /
   viśvambharābhūmigṛhapraveśo 'pyajṛmbhatāndhaṅkaraṇī tamisrā // 8.16 //	viSvamBarA-BUmi-gRha-praveSaH api-ajRmBatA-anDaFkaraNI tamisrAH // 8.16 //
   niṣyandamānairiva candrakāntairnirvāpitānāṃ tapanopalānām /	nizyandamAnEH-iva candrakAntEH-nirvApitAnAm tapanopalAnAm /
   samīoiraṇotthā iva dhūmasārthāstamobharāstarurantarikṣam // 8.17 //	samIoiraNa-utTAH iva DUma-sArTAH-tamaH-BarAH-taruH-antarikzam // 8.17 //
   pradoṣavedhāḥ pravarasya tārāpraśastivarṇān likhituṃ himāṃśoḥ /	pradoza-veDAH pravarasya tArA-praSasti-varNAn liKitum himAMSoH /
   payodavīthīphalakaṃ tamisramaṣīprakārairmalinīcakāra // 8.18 //	payodavITI-Palakam tamisra-mazI-prakArEH-malinIcakAra // 8.18 //
   śarvasya sandhyādhṛtatāṇḍavasya kaṇṭhaprabhāpuñja ivāndhakāraḥ /	Sarvasya sanDyA-DRta-tANxavasya kaNWa-praBA-puQjaH iva-anDakAraH /
   jvaliṣyatāmoṣadhipādapānāṃ kiñcāvṛṇod dhūma ivāntarikṣam // 8.19 //	jvalizyatAm-ozaDi-pAdapAnAm kiQca-avRNot DUmaH iva-antarikzam // 8.19 //
   āvavrurākāśamatiprabhūtā āśāntaparyastatamaḥ samūhā /	AvavruH-a-AkASam-ati-praBUtAH ASAnta-paryaH-tatamaH samUhAH /
   kūlaṅkaṣāḥ prāvṛṣi vārirāśiṃ kalindaputryā iva vāripūrāḥ // 8.20 //	kUlaFkazAH prAvRzi vAri-rASim kalinda-putryAH iva vAri-pUrAH // 8.20 //
   vibhāvarīcampakakarṇapūrā babhāsire veśmasu dīpalekhā /	viBAvarI-campaka-karNapUrA baBAsire veSmasu dIpa-leKA /
   palāyamānasya raveḥ paṭiṣṭhairbandīkṛtā bhāsa ivāndhakāraiḥ // 8.21 //	palAyamAnasya raveH pawizWEH-bandIkRtAH BAsaH iva-anDakArEH // 8.21 //
   jijñāsamānāstimirapravṛttimarkasya cārā iva sañcarantaḥ /	jijQAsamAnAH-timira-pravRttim-arkasya cArAH iva saQcarantaH /
   sandhyākṛśānoriva viṣphuliṅgāstamomaṇīnāṃ vyarucan nikāyāḥ // 8.22 //	sanDyA-kRSAnoH-iva vizPuliFgAH-tamaH-maNInAm vyarucan nikAyAH // 8.22 //
   niśāndhakāraprakarāmbuvāhaniṣṭhyūtadhārākarakābhirāmaiḥ /	niSA-anDakAra-prakara-ambu-vAha-nizWyUta-DArA-karaka-aBirAmEH /
   tārāgaṇairdanturamantarikṣaṃ kāntiṃ dadhau kairavakānanasya // 8.23 //	tArA-gaNEH-danturam-antarikzam kAntim daDO kErava-kAnanasya // 8.23 //
   niraṃkuśānāṃ timiradvipānāṃ śuṇḍāvikīrṇairiva śīkaraughaiḥ /	niraMkuSAnAm timira-dvipAnAm SuNxa-avikIrNEH-iva SIkara-oGEH /
   uddāmaśobhairnikarairuḍūnāṃ tārāpathaḥ śarkarilo babhūva // 8.24 //	uddAma-SoBEH-nikarEH-uxUnAm tArApaTaH SarkarilaH baBUva // 8.24 //
   tamālanīlaṃ tagarāvadātaistārāgaṇairdanturamantarikṣam /	tamAla-nIlam tagara-avadAtEH-tArA-gaNEH-danturam-antarikzam /
   agastyapītasya jahāra sindhorākīrṇamuktānikarasya śobhām // 8.25 //	agastya-pItasya jahAra sinDoH-AkIrNa-muktA-nikarasya SoBAm // 8.25 //
   samudragarbhāntaramāśrayantaṃ tamo 'pahaṃ candramasaṃ tanūjam /	samudra-garBa-antaram-ASrayantam tamaH apaham candramasam tanUjam /
   samudvahantī śatamantukāṣṭhā śanairmukhe pāṇḍaratāmayāsīt // 8.26 //	samudvahantI Satamantu-kAzWA SanEs-muKe pANxara-ta-Amaya-AsIt // 8.26 //
   cakāśire candramasaḥ samutthāḥ samudragūḍhasya mayūkhamālāḥ /	cakASire candramasaH samutTAH samudra-gUXasya mayUKa-mAlAH /
   pītpā pravāhaṃ timibhiḥ sarandhraiḥ śirobhirūrdhvaprahitā ivāpa // 8.27 //	pItpA pravAham timiBiH sa-ranDrEH SiroBiH-UrDva-prahitAH iva-apa // 8.27 //
   ardhoditaḥ śītakarasya bimbaḥ kiñcit samāviṣkṛtalāñchanaśrīḥ /	arDa-uditaH SItakarasya bimbaH kiQcid samAvizkRta-lAQCana-SrIH /
   śṛṅgārayonestrijagajjigīṣorviṣāṅkito bāṇa ivārdhacandraḥ // 8.28 //	SRFgAra-yoneH-trijagat-jigIzoH-viza-aFkitaH bANaH iva-arDacandraH // 8.28 //
   tamālanīlasya samudraviṣṇostārādhibhūmaṇḍalapuṇḍarīkam /	tamAla-nIlasya samudra-vizNoH-tAra-aDiBU-maNxala-puNxarIkam /
   āvartanābhīvivarādudasthādālakṣyacihnabhramarābhirāmam // 8.29 //	AvartanABI-vivarAt-udasTAt-Alakzya-cihna-Bramara-aBirAmam // 8.29 //
   samujjihānaṃ lavaṇābdhimadhyāt tārāpatermaṇḍalamuttaraṅgāt /	samujjihAnam lavaNa-abDi-maDyAt tArApateH-maNxalam-uttaraFgAt /
   uvāha tasmādabhimathyamānādunmajjadairāvatakumbhalīlām // 8.30 //	uvAha tasmAt-aBimaTyamAnAt-unmajja-dErAvata-kumBa-lIlAm // 8.30 //
   udyacchamānastuhināṃśumālī yataḥ pravālāruṇamaṇḍalo 'bhūt /	udyacCamAnaH-tuhina-aMSumAlI yatas pravAla-aruNa-maNxalaH aBUt /
   tadvāḍavenārṇamūṣikāyāmāvarjitairāhita eva ratnaiḥ // 8.31 //	tad-vAxavena-arNa-mUzika-AyAm-AvarjitEH-AhitaH eva ratnEH // 8.31 //
   sadhairyamādāya taṭeṣu pādaṃ pūrvādrimārohati rājasiṃhe /	sa-DEryam-AdAya tawezu pAdam pUrva-adrim-Arohati rAja-siMhe /
   bhūtā iva dhvāntamataṅgajendrā mahībhṛtāṃ gahvaramāśrayante // 8.32 //	BUtAH iva DvAnta-mataFga-ja-indrAH mahIBRtAm gahvaram-ASrayante // 8.32 //
   astādriśṛṅgaskhalitāgrapādaḥ papāta bhāsvānaparāmburāśau /	asta-adri-SRFga-sKalita-agra-pAdaH papAta BAsvAn-apara-amburASO /
   itīva bhītaḥ kaṭakān kareṇa spṛṣṭvāruroha prathamādriminduḥ // 8.33 //	iti-iva BItaH kawakAn kareNa spRzwvA-Aruroha praTama-adrim-induH // 8.33 //
   navodayālohitamindubimbaṃ vididyute pārvaṇamambarānte /	nava-udaya-Alohitam-indu-bimbam vididyute pArvaNam-ambara-ante /
   sāyāhnamudrādhikṛtena dhātudraveṇa saṃnyastamivaikacihnam // 8.34 //	sAyAhna-mudrA-aDikRtena DAtu-draveNa saMnyastam-iva-eka-cihnam // 8.34 //
   vibhāvarīśaḥ karapallavena bhṛṅgāvalīmaṅgalasūtramālām /	viBAvarI-ISaH karapallavena BRFga-AvalI-maFgala-sUtra-mAlAm /
   kusudvatīnāṃ kumudopakaṇṭhe saṃyojayāmāsa sakautukānām // 8.35 //	kusudvatInAm kumuda-upakaNWe saMyojayAmAsa sa-kOtukAnAm // 8.35 //
   ākarṇya gānaṃ madhupāṅganānāṃ karṇāmṛtaṃ pīta ivāmṛtāṃśuḥ /	AkarNya gAnam maDupa-aFganAnAm karNa-amRtam pItaH iva-amRtAMSuH /
   dideśa tābhyo makarandagarbhamāmudritaṃ kairavakośajātam // 8.36 //	dideSa tAByaH makaranda-garBam-Amudritam kEravakoSa-jAtam // 8.36 //
   patyuḥ karasparśapariślathasya tamisrakeśasya niśāṅganāyāḥ /	patyuH kara-sparSa-pariSlaTasya tamisra-keSasya niSA-aFganAyAH /
   navaprasūnairiva viprakīrṇairnakṣatrajālaiḥ śuśubhe nabhaḥśrīḥ // 8.37 //	nava-prasUnEH-iva viprakIrNEH-nakzatra-jAlEH SuSuBe naBaH-SrIH // 8.37 //
   vipakvatārādhipabimbaśaṅkhavimuktamuktāphaladantureva /	vipakva-tAra-aDipa-bimba-SaFKa-vimukta-muktAPala-dantuH-eva /
   vyomāpagāśīkararājiteva vididyute tārakitā nabhaḥśrīḥ // 8.38 //	vyomApagASIkara-rAjitA-iva vididyute tArakitAH naBaH-SrIH // 8.38 //
   ākāśaśayyātalamaśnuvāne sudhākare bhartari sānurāge /	AkASa-SayyA-talam-aSnuvAne suDAkare Bartari sa-anurAge /
   śyāmāṅganāyāstimirāntarīyamākāśamadhyādapayātamāsīt // 8.39 //	SyAma-aFganAyAH-timira-antarIyam-AkASa-maDyAt-apayAtam-AsIt // 8.39 //
   patiḥ paśunāmiva kālakūṭaṃ patiṃ nadīnāmiva kumbhayoniḥ /	patiH paSunAm-iva kAlakUwam patim nadInAm-iva kumBayoniH /
   ādāya candraḥ karapallavena gāḍhāndhakāraṃ kavalīcakāra // 8.40 //	AdAya candraH karapallavena gAXa-anDakAram kavalIcakAra // 8.40 //
   viyogaduḥkhādiva pāṇḍarāṅgīṃ vilambamānabhramarālakāntām /	viyoga-duHKAt-iva pANxara-aFgIm vilambamAna-BramarAla-ka-antAm /
   kumudvatīmāsavapuṣpadigdhāmāśvāsayāmāsa kareṇa candraḥ // 8.41 //	kumudvatI-mAsava-puzpa-digDAm-ASvAsayAmAsa kareNa candraH // 8.41 //
   velājaleṣu maṇidarpaṇavibhrameṣu cchāyāgatena śaśalāñchanamaṇḍalena /	velA-jalezu maNi-darpaNa-viBramezu cCAyA-gatena SaSa-lAQCana-maNxalena /
   vārākaro varuṇabhūpatinā maṇīnāmekākaro racitamudra ivāśaśaṅka // 8.42 //	vArAkaraH varuNa-BUpatinA maNInAm-ekAkaraH racita-mudraH iva-ASa-SaFkaH // 8.42 //
   antaḥ parisphuritabālatamālakāntirālakṣyate sma rajanīkaramaṇḍalaśrīḥ /	antar parisPurita-bAla-tamAlaka-antirAlakzyate sma rajanI-kara-maNxala-SrIH /
   āsṛkvabhāgavivṛtānanasaiṃhikeyadaṃṣṭrākarālagaraladravamudriteva // 8.43	AsRkvaBAga-vivRta-Anana-sEMhikeya-daMzwrA-karAla-garala-drava-mudritA-iva // 8.43
   bimbaṃ pradarśitakuraṅgakalaṅkarekhaṃ vyaktaṃ babhau	bimbam pradarSita-kuraFga-kalaFka-reKam vyaktam baBO
   kumudinīkuladaivatasya /	kumudinI-kula-dEvatasya /
   āvartamaṇḍalamivācalasārvabhaumakanyākalindatanayāmilanopajātam // 8.44 //	Avarta-maNxalam-iva-acala-sArvaBOma-kanyA-kalinda-tanaya-Amilana-upajAtam // 8.44 //
   antaḥsphuranmṛgakalaṅkamabhaṃgurābhamatyarthameva śuśubhe dvijarājabimbam	antar-sPurat-mRga-kalaFkam-aBaMgura-ABam-atyarTam-eva SuSuBe dvija-rAja-bimbam
   tāṭaṅkacakramiva dantamayaṃ tamisrāvāmabhruvo marakatāṅkitamadhyadeśam //	tAwaFka-cakram-iva dantamayam tamisrO=-Ama-BruvaH marakata-aFkita-maDya-deSam //
   antarmalīmasamabhādamṛtāṃśubimbamambhodavātamalinodaradarpaṇābham /	antar-malIm-asamaBAt-amRtAMSu-bimbam-amBoda-vAta-malina-udara-darpaNa-ABam /
   kaṇṭhaprabhaprasarakarburitāntarālaṃ bhikṣākapālamiva kiñca kapālapāṇeḥ //	kaNWa-praBa-prasara-karburita-antarAlam BikzA-kapAlam-iva kiQca kapAla-pANeH //
   spaṣṭe pradoṣasamaye narapālasūnustvaṣṭrā samāracitamaṅgalamaṇḍanaśrīḥ /	spazwe pradoza-samaye narapAla-sUnuH-tvazwrA samA-racita-maFgala-maNxana-SrIH /
   vārāṅganābhirabhito maṇidīpikābhirāsevitaḥ svabhavanaṃ punarājagāma //	vAra-aFganABiH-aBitas maNidIpikABiH-AsevitaH sva-Bavanam punar-AjagAma //
   iti buddhaghoṣaviracite padyacūḍāmaṇināmni mahākāvye aṣṭamaḥ sargaḥ //	iti budDa-Goza-viracite padya-cUxAmaNi-nAmni mahAkAvye azwamaH sargaH //
   navamaḥ sargaḥ	navamaH sargaH
   kumārasya nīrājanam	kumArasya nIrAjanam
   āgatya gehamadhyāsya kumāro bhadrapīṭhikām /	Agatya geham-aDyAsya kumAraH BadrapIWikAm /
   ārabdhaṃ mātṛdhātrībhirārātrikamupādade // 9.1 //	ArabDam mAtR-DAtrIBiH-ArAtrikam-upAdade // 9.1 //
   mahārājādhirājasya tanayo maṇḍapasthitaḥ /	mahA-rAja-aDirAjasya tanayaH maNxapa-sTitaH /
   siṃhāsanamiyāyaiṣa siṃhasaṃhananastataḥ // 9.2 //	siMhAsanam-iyAya-eza siMha-saMhananaH-tatas // 9.2 //
   vāravāmālakāstasya madhurākṛtayaḥ puraḥ /	vAravAmAlakAH-tasya maDura-AkRtayaH puras /
   ārebhire darśayitumadbhataṃ nṛttavibhramam // 9.3 //	AreBire darSayitum-adBatam nRtta-viBramam // 9.3 //
   asaktahṛdayastāsām aṅgahāramanohare /	asakta-hRdayaH-tAsAm aFga-hAra-manohare /
   saṅgīte navagīte 'pi sa cintāmantarā dadau // 9.4 //	saFgIte navagIte api sa cintAm-antarA dadO // 9.4 //
   tadā babhau kumāro 'sau cāmarairamarocchritaiḥ /	tadA baBO kumAraH asO cAmarEH-amara-ucCritEH /
   samīraṇasamuddhūtaistaraṅgairiva sāgaraḥ // 9.5 //	samIraNa-samudDUtEH-taraFgEH-iva sAgaraH // 9.5 //
   dhvajaratnapatākābhiḥ śuśubhe kṣoṇimaṇḍalam /	Dvaja-ratna-patAkABiH SuSuBe kzoNi-maNxalam /
   antarikṣamivānekavidyudvallībhirāvṛtam // 9.6 //	antarikzam-iva-aneka-vidyut-vallIBiH-AvRtam // 9.6 //
   kālāgarumahādhūmavallīvellitamambaram /	kAlAgaru-mahA-DUma-vallI-vellitam-ambaram /
   kṛṣṇoragaśatākīrṇaṃ rasātalamivābabhau // 9.7 //	kRzNa-uraga-Sata-AkIrNam rasAtalam-iva-AbaBO // 9.7 //
   brahmāṇḍakukṣimbharibhirbadhirīkṛtadiṅmukhaiḥ /	brahmANxa-kukzimBariBiH-baDirIkRta-diFmuKEH /
   anekapaṭahadhvānairādhmātamabhavannabhaḥ // 9.8 //	aneka-pawaha-DvAnEH-ADmAtam-aBavat-naBaH // 9.8 //
   airāvatya ivākāśaraṅgeṣvamarayoṣitaḥ /	ErAvatyaH iva-AkA-Sa-raFgezu-amara-yozitaH /
   ghanavādyaravāścakrurakhaṇḍaṃ tāṇḍavakramam // 9.9 //	Gana-vAdya-ravAH-cakruH-aKaNxam tANxava-kramam // 9.9 //
   tāsāṃ taralasañcāradṛṣṭibhirmukhamaṇḍalaiḥ /	tAsAm tarala-saQcAra-dRzwiBiH-muKa-maNxalEH /
   tārāpathasthalamabhut sahasramṛgalāñchanam // 9.10 //	tArApaTa-sTalam-aBut sahasra-mRga-lAQCanam // 9.10 //
   vidyādharāśca gandharvā vīṇāgarbhitapāṇayaḥ /	vidyADarAH-ca ganDarvAH vINA-garBita-pANayaH /
   pūrvāpadānamukharāḥ purastasya pratasthire // 9.11 //	pUrva-apadAna-muKarAH puras-tasya pratasTire // 9.11 //
   mahendrakaravikṣiptāḥ mandārasumanobharāḥ /	mahA-indra-kara-vikziptAH mandAra-su-manoBarAH /
   bhuvanakṣobhagalitāḥ puṣphurustārakā iva // 9.12 //	Buvana-kzoBa-galitAH puzPuruH-tArakAH iva // 9.12 //
   itthamārādhito devairdaśatritayayojanam /	itTam-ArADitaH devEH-daSa-tritaya-yojanam /
   atītya panthānamasāvagādanavamāṃ nadīm // 9.13 //	atItya panTAnam-asA-a=-agAt-anavamAm nadIm // 9.13 //
   marālamahilālīḍhamṛṇāladalamedurām /	marAla-mahilA-lIXa-mRNAla-dala-medurAm /
   gambhīramakarārāvamukharīkṛtadiṅmukhām // 9.14 //	gamBIra-makara-ArAva-muKarIkRta-diFmuKAm // 9.14 //
   taraṅgaśīkarāsaratārādanturitāmbarām /	taraFga-SIkara-asara-tArA-danturita-ambarAm /
   sarasīruhasaurabhyasurabhīkṛtamārutām // 9.15 //	sarasIruha-sOraBya-suraBIkRta-mArutAm // 9.15 //
   kallolavallīvalayasamullāsitasārasām /	kallolavallI-valaya-samullAsita-sArasAm /
   kalahaṃsakalatrāṇāṃ kaṇṭhadaghnormimaṇḍalīm // 9.16 //	kalahaMsa-kalatrANAm kaNWa-daGna-Urmi-maNxalIm // 9.16 //
   mīnavikṣiptakalhārapuñjakiñjalkarañjitām /	mIna-vikzipta-kalhAra-puQja-kiQjalka-raQjitAm /
   vinidrakamalodīrṇamadhudravataraṅgitām // 9.17 //	vinidra-kamala-udIrNa-maDu-drava-taraFgitAm // 9.17 //
   tāraṇāya mahāmbhodhestanvan guṇanikāmiva /	tAraNAya mahA-amBoDeH-tanvan guNa-nikAm-iva /
   cintāyuktena vāhena tāṃ nadīmudatītarat // 9.18 //	cintA-yuktena vAhena tAm nadIm-udati-itarat // 9.18 //
   uttīrya tasyāḥ puline turagādavatīrya saḥ /	uttIrya tasyAH puline turagAt-avatIrya saH /
   channaṃ nivartayāmāsa datvā bhūṣāśca vāhanam // 9.19 //	Cannam nivartayAmAsa datvA BUzAH-ca vAhanam // 9.19 //
   ādikalpasamudbhūtāmādibrahmasamāhṛtām /	Adi-kalpa-samudBUta-Am-Adi-brahma-samAhRtAm /
   agrahīdagraṇīḥ puṃsāṃ tapodhanapariṣkriyām // 9.20 //	agrahIt-agraNIH puMsAm tapoDana-parizkriyAm // 9.20 //
   ādāya tāpasākalpamanalpaguṇagumbhitam /	AdAya tApasa-Akalpam-analpa-guNa-gumBitam /
   ācchādya tena cātmānamadhatta tapasi sthitim // 9.21 //	AcCAdya tena ca-AtmAnam-aDatta tapasi sTitim // 9.21 //
   athāvalokya lokeśaṃ dīkṣitaṃ śakradiṅmukham /	aTa-avalokya lokeSam dIkzitam Sakra-diFmuKam /
   ānandamandahasitairiva pāṇḍaratāmayāt // 9.22 //	Ananda-manda-hasitEH-iva pANxara-ta-AmayAt // 9.22 //
   samastalokanāthasya tasya śāsturivājñayā /	samasta-loka-nATasya tasya SAstuH-iva-AjQayA /
   śatamanyudiśādhatta sandhyāpāṭalamambaram // 9.23 //	Satamanyu-diSADatta sanDyA-pAwalam-ambaram // 9.23 //
   tasyāvalokanāyaiva śāsyavaṃśaśikhāmaṇeḥ /	tasya-avalokanAya-eva SAsya-vaMSa-SiKA-maNeH /
   adhyāsta kūlakūṭasthaḥ prathamādriṃ gabhastimān // 9.24 //	aDyAsta kUla-kUwa-sTaH praTama-adrim gaBastimAn // 9.24 //
   ajñānamevaṃ jagatāmapasāryaṃ tvayetyapi /	ajQAnam-evam jagatAm-apasAryam tvayA-iti-api /
   asyādiśanniva ravirandhakāramapākarot // 9.25 //	asya-AdiSan=-iva raviH-anDakAram-apAkarot // 9.25 //
   jñānālokastrijagatāmevameva tvayeti ca /	jQAna-AlokaH-trijagatAm-evam-eva tvayA-iti ca /
   asyādiśannivālokamāviścakre vikartanaḥ // 9.26 //	asya-AdiSan=-iva-Alokam-AviScakre vikartanaH // 9.26 //
   dīkṣite bhūbhṛtāṃ nāthe nirviṇṇā iva bhūbhṛtaḥ /	dIkzite BUBRtAm nATe nirviNNAH iva BUBRtaH /
   aruṇātapalakṣeṇa cakrire valkadhāraṇam // 9.27 //	aruNa-Atapa-lakzeNa cakrire valka-DAraNam // 9.27 //
   ādityabandhorbodhaikasindhoḥ samudayādiva /	Aditya-banDoH-boDa-eka-sinDoH samudayAt-iva /
   prabodhamudrāmabhajan sakalāḥ kamalākarāḥ // 9.28 //	praboDa-mudrAm-aBajan sakalAH kamala-AkarAH // 9.28 //
   kṛtakṛtyaṃ tamuddiśya kṛtāñjalipuṭā iva /	kRtakRtyam tam-uddiSya kRta-aQjali-puwAH iva /
   āabaddhamukulāstasthuraśeṣāḥ kumudākarāḥ // 9.29 //	AabadDa-mukulAH-tasTuH-aSezAH kumuda-AkarAH // 9.29 //
   sanmārgadeśikasyāsya tīrthikā iva tejasā /	sat-mArga-deSikasya-asya tIrTikAH iva tejasA /
   tapanasya samākrāntāstārakā nistviṣo 'bhuvan // 9.30 //	tapanasya samAkrAntAH-tArakAH nistvizaH aBuvan // 9.30 //
   avakāśapradānārthamiva tatkīrtisaṃhateḥ /	avakASa-pradAna-arTam-iva tad-kIrti-saMhateH /
   aśeṣamāśāvivaramānaśe 'tiviśālatām // 9.31 //	aSezam-ASA-vivara-mAnaSe ati-viSAla-tAm // 9.31 //
   siddhārthamukhaśītāṃśuṃ dṛṣṭvā dīptaṃ divāpi ca /	sidDArTa-muKa-SItAMSum dRzwvA dIptam divA-api ca /
   vrīḍāvaśādiva vidhurbabhūva vigatacchaviḥ // 9.32 //	vrIxA-vaSAt-iva viDuH-baBUva vigata=-CaviH // 9.32 //
   jagadekagurostasya darśanādiva dīptimān /	jagat-eka-guroH-tasya darSanAt-iva dIptimAn /
   vigatodayarāgaśrīrviveśākāśamāśramam // 9.33 //	vigata-udaya-rAga-SrIH-viveSa-AkASam-ASramam // 9.33 //
   manorathaśataprāptapravrajyārasanirvṛtaḥ /	manoraTa-Sata-prApta-pravrajyA-rasa-nirvRtaH /
   dināni kānicit tasyāstīre cikṣepa deśikaḥ // 9.34 //	dinAni kAnicid tasyAH-tIre cikzepa deSikaH // 9.34 //
   anyedyuratha bhikṣārthamādibhikṣurbubhukṣitaḥ /	anyedyus-aTa BikzA-arTam-Adi-BikzuH-buBukzitaH /
   vyatītya dūramadhvānaṃ bimbasārapurīmagāt // 9.35 //	vyatItya dUram-aDvAnam bimba-sAra-purIm-agAt // 9.35 //
   viśaṅkaṭaśilāsālavijitāvadhibhūdharān /	viSaFkawa-SilA-sAla-vijita-avaDi-BUDarAn /
   pātālāgādhaparikhāpalvalīkṛtasāgarām // 9.36 //	pAtAla-agADa-pariKA-palvalIkRta-sAgarAm // 9.36 //
   ghoṭīkhurapuṭīkoṭikroḍīkṛtadharātalām /	GowI-Kura-puwI-kowi-kroxIkRta-DarA-talAm /
   mādyanmadāvalādhīśamadapaṅkilavīthikām // 9.37 //	mAdyat-mada-avala-aDISa-mada-paFkila-vITikAm // 9.37 //
   māṇikyasaudhavalabhīvalamānamarālikām /	mANikya-sODavalaBI-vala-mAnam-arAlikAm /
   vātāyanamukhodīrṇadhūmarājivirājitām // 9.38 //	vAtAyana-muKa-udIrNa-DUma-rAji-virAjitAm // 9.38 //
   bālācalatulākoṭivācālaharidañcalām /	bAla-acala-tulA-kowi-vA-cAla-hari-daQcalAm /
   mandānilasamādhūtadhvajacūḍālamandirām // 9.39 //	manda-anila-samADUta-Dvaja-cUxAla-mandirAm // 9.39 //
   valārikārmukasmeramaṇitoraṇamāṃsalām /	valAri-kArmuka-smera-maNi-toraNa-mAMsalAm /
   vallīkisalayārabdharathyāvandanamālikām // 9.40 //	vallI-kisalaya-ArabDa-raTyA-vandana-mAlikAm // 9.40 //
   viśālaviśikhābhogamekhalojjvalamadhyamām /	viSAla-viSiKa-ABoga-meKalA-ujjvala-maDyamAm /
   vihāravāpikāvīcīsamīcīnopaśākhikām // 9.41 //	vihAra-vApikA-vIcI-samIcIna-upaSAKikAm // 9.41 //
   tatra bhikṣāṃ samādātuṃ tapodhanaśikhāmaṇiḥ /	tatra BikzAm samAdAtum tapoDana-SiKAmaNiH /
   vīthīṣu vīthīṣu śanairvijahāra vināyakaḥ // 9.42 //	vITIzu vITIzu SanEs-vijahAra vinAyakaH // 9.42 //
   mohāpanodamapyenaṃ munīndramabhivīkṣitāḥ /	moha-apanodam-api-enam muni-indram-aBivIkzitAH /
   mugdhā vidagdhāḥ sakalā mohanidrāṃ prapedire // 9.43 //	mugDAH vidagDAH sakalAH moha-nidrAm prapedire // 9.43 //
   vigatonmeṣasammeṣaviṣphārīkṛtacakṣuṣām /	vigata-unmeza-sammeza-vizPArIkRta-cakzuzAm /
   manobhavārirapyāsāṃ manobhavamajījanat // 9.44 //	manoBava-ariH-api-AsAm manoBavam-ajIjanat // 9.44 //
   tatra bhikṣāṃ samādāya śikṣāpādavicakṣaṇaḥ /	tatra BikzAm samAdAya SikzA-pAda-vicakzaNaH /
   tadabhyarṇagataṃ tūrṇaṃ śiloccayamaśiśriyat // 9.45 //	tad-aByarNa-gatam tUrNam Siloccayam-aSiSriyat // 9.45 //
   upakaṇṭhakalālāpakālakaṇṭhamanoharam /	upakaNWa-kalA-AlApa-kAla-kaNWa-manoharam /
   kaṇṭhīravakarāghātacūrṇīkṛtagajākulam // 9.46 //	kaNWIrava-kara-AGAta-cUrNIkRta-gaja-Akulam // 9.46 //
   vetaṇḍaśuṇḍādaṇḍābhakuṇḍalīśvaramaṇḍitam /	vetaNxa-SuNxA-daNxa-ABa-kuNxalISvara-maNxitam /
   śikhaṇḍimaṇḍalārabdhatāṇḍavaṃ pāṇḍarāhvayam // 9.47 //	SiKaNxi-maNxala-ArabDa-tANxavam pANxara-Ahvayam // 9.47 //
   viśālaśikharoddeśaviśrāntajaladādhvagam /	viSAla-SiKara-uddeSa-viSrAnta-jalada-aDva-gam /
   viharanmattamātaṅgapunaruktamahopalam // 9.48 //	viharat-matta-mAtaFga-punaruktam-ahopalam // 9.48 //
   viśaṅkaṭaśilākoṭipāṭitāmbarakoṭaram /	viSaFkawa-SilA-kowi-pAwita-ambara-kowaram /
   pañcāsyapāṇioaryastagajamauktikavistṛtam // 9.49 //	paQca-Asya-pANia-uarya-sta-gaja-mOktika-vistRtam // 9.49 //
   nirjharīpūranirdhautakaladhautaśilātalam /	nirJarI-pUra-nirDOta-kalaDOta-SilA-talam /
   mekhalopāntavilasatpulindapṛtanāpatim // 9.50 //	meKalA-upAnta-vilasat-pulinda-pRtanA-patim // 9.50 //
   taḍāke tasya siddhārthaḥ snātvā nikaṭavartini /	taxAke tasya sidDArTaH snAtvA nikawa-vartini /
   sthitvā taṭaśilāpaṭṭe bhikṣānnarasamanvabhūt // 9.51 //	sTitvA tawa-SilA-pawwe BikzAn-na-rasamanvaBUt // 9.51 //
   aparedyurvinirgatya tasmādeṣa purāntare /	aparedyus-vinirgatya tasmAt-eza purA-antare /
   piṇḍapātavidhiṃ kṛtvā prāpadabhyarṇakānanam // 9.52 //	piNxa-pAta-viDim kRtvA prApat-aByarNa-kAnanam // 9.52 //
   taḍākanikaṭe nadyāstaṭe śaile ca kānane /	taxAka-nikawe nadyAH-tawe SEle ca kAnane /
   nivasan divasāneṣa ninye mānyo bahūnapi // 9.53 //	nivasan divasAn-eza ninye mAnyaH bahUn-api // 9.53 //
   tapovaneṣu dhanyeṣu duḥsādhāni tapāṃsyapi /	tapaH-vanezu Danyezu duHsADAni tapAMsi-api /
   cacāra dhīrahṛdayaḥ saṃsārakleśaśāntaye // 9.54 //	cacAra DIra-hRdayaH saMsAra-kleSa-SAntaye // 9.54 //
   aprāpya nirvāṇapadaṃ duścaraiśvaritairapi /	aprApya nirvANa-padam duScara-ESvaritEH-api /
   ko vābhyupāyastasyārthe bhavedityākulo 'bhavat // 9.55 //	kaH vA-aByupAyaH-tasya-arTe Bavet-iti-AkulaH aBavat // 9.55 //
   ekadā pāramībhāgyaparipākaprakāśanam /	ekadA pAramI-BAgya-paripAka-prakASanam /
   svapnapañcakamadrākṣīt sucaritranidhiḥ prage // 9.56 //	svapna-paQcakam-adrAkzIt su-caritra-niDiH prage // 9.56 //
   dṛṣṭvāvabudhya svapnārthaṃ pratyavetya vicakṣaṇaḥ /	dRzwvA-avabuDya svapna-arTam pratyavetya vicakzaNaH /
   niścikāyāhamadyaiva nirvṛtiṃ prāpnuyāmiti // 9.57 //	niScikAya-aham-adya-eva nirvRtim prApnuyAm-iti // 9.57 //
   kṛtvā dinamukhācāraṃ bhikṣāvelāṃ pratīkṣya saḥ /	kRtvA dina-muKa-AcAram BikzA-velAm pratIkzya saH /
   āsāñcakre vaṭasyādhaḥ pūjāvihitasatkṛteḥ // 9.58 //	AsAn-cakre vawasya-aDas pUjA-vihita-satkRteH // 9.58 //
   atha kācid viśālākṣī devatāṃ tannivāsinom /	aTa kAcid viSAla-akzI devatAm tat-nivAsinom /
   adhikṛtya tadā nitye pāyasaṃ prārthanāparā // 9.59 //	aDikRtya tadA nitye pAyasam prArTanA-parA // 9.59 //
   tacchaṅkayaiva sā tasmai dadau pātreṇa pāyasam /	tad-SaFkayA-eva sA tasmE dadO pAtreNa pAyasam /
   tadādāya mahāsattvo yayau nairañjarātaṭam // 9.60 //	tat-AdAya mahAsattvaH yayO nEraQjarA-tawam // 9.60 //
   tasyāḥ śaranniśākāśavimale salile muniḥ /	tasyAH Sarad-niSAkASa-vimale salile muniH /
   snātvā suvarṇapātrasthaṃ bubhuje pāyasaṃ budhaḥ // 9.61 //	snAtvA suvarNa-pAtra-sTam buBuje pAyasam buDaH // 9.61 //
   tataḥ kisalayālokabālātapavilāsini /	tatas kisalaya-Aloka-bAla-Atapa-vilAsini /
   manojñakokilālāpavācālaharidañcale // 9.62 //	manojQa-kokila-AlApa-vAcAla-hari-daQcale // 9.62 //
   mandānilādhūtalatāḍolādurlalitālini /	manda-anila-ADUta-latA-xolA-durlalita-alini /
   bālacūtāṃkurāsvādamodamānavanapriye // 9.63 //	bAla-cUta-aMkura-AsvAdamodamAna-vana-priye // 9.63 //
   mandārakorakasyandimakarandasugandhini /	mandAra-koraka-syandimakaranda-suganDini /
   madagandhavahaspandakandalīkṛtakautuke // 9.64 //	mada-ganDa-vaha-spanda-kandalIkRta-kOtuke // 9.64 //
   utphullamañjarīpuñjapiñjarīkṛtasatpathe /	utPulla-maQjarI-puQja-piQjarIkRta-sat-paTe /
   bhramadbhramarajhaṅkārahuṅkāracakitādhvage // 9.65 //	Bramat-Bramara-JaFkAra-huFkAra-cakita-aDvage // 9.65 //
   vihaṅgapakṣavikṣiptaparāgabharapāṃsule /	vihaFga-pakza-vikzipta-parAga-Bara-pAMsule /
   mākandamadhusandohajambālitamahītale // 9.66 //	mAkanda-maDu-sandoha-jambAlita-mahI-tale // 9.66 //
   praphullasumanovallīmatallīyutamārute /	praPulla-sumanaH-vallIm-atallI-yuta-mArute /
   vasantakālasāmantasāmrājyamaṇimaṇḍape // 9.67 //	vasanta-kAla-sAmanta-sAmra-Ajya-maNi-maNxape // 9.67 //
   tālītamālahintālabahule sālakānane /	tAlIta-mAla-hintAla-bahule sAla-kAnane /
   sthitvā mādhyandinaṃ tāpaṃ nināya naranāyakaḥ // 9.68 //	sTitvA mADyandinam tApam ninAya nara-nAyakaH // 9.68 //
   dināvasāne samprāpte yāmamātrāvadhau yataḥ /	dina-avasAne samprApte yAma-mAtra-avaDO yatas /
   utthāya bhagavān bodhiṃ prapede prājyavikramaḥ // 9.69 //	utTAya BagavAn boDim prapede prAjya-vikramaH // 9.69 //
   brahmaṇopahitān darbhān ādāya nijapāṇionā /	brahmaNA-upahitAn darBAn AdAya nija-pANia-UnA /
   cikṣepa deśikavaraḥ prācye bodhimahītale // 9.70 //	cikzepa deSika-varaH prAcye boDi-mahI-tale // 9.70 //
   tatra kandarpadarpāṇāmbhedyamatikomalam /	tatra kandarpa-darpANa-amBedyam-ati-komalam /
   aparājitaparyaṅkam āvirāsīnmahāsanam // 9.71 //	aparAjita-paryaFkam Avis-AsIt-mahA-Asanam // 9.71 //
   ārurohāsanaṃ tuṅgam anaṅgaripumadbhutam /	Aruroha-Asanam tuFgam anaFga-ripum-adButam /
   aṃśumāniva pūrvādrim aśeṣajanabodhakaḥ // 9.72 //	aMSumAn-iva pUrva-adrim aSeza-jana-boDakaH // 9.72 //
   āruḍhabodhiparyaṅkam abhaṃguraguṇaṃ surāḥ /	AruXa-boDi-paryaFkam aBaMgura-guNam surAH /
   amumārebhire stotum avāṅmanasagocaram // 9.73 //	amumAreBire stotum avAFmanasa-gocaram // 9.73 //
   namaḥ suguṇamāṇikyasindhave ravibandhave /	namaH su-guNa-mANikya-sinDave ravi-banDave /
   namaḥ saṃsārapāthodhisetave muniketave // 9.74 //	namaH saMsAra-pAToDi-setave muni-ketave // 9.74 //
   namaḥ sakalasaṃkleśahāriṇe guṇahāriṇe /	namaH sakala-saMkleSa-hAriNe guNa-hAriNe /
   namaḥ samastatattvārthavedine 'dvayavādine // 9.75 //	namaH samasta-tattva-arTa-vedine advaya-vAdine // 9.75 //
   karuṇāpūralaharīparīvāhitacakṣuṣe /	karuNA-pUrala-harI-parIvAhita-cakzuze /
   bhāgadheyanidhānāya bhagavan! bhavate namaḥ // 9.76 //	BAgaDeya-niDAnAya Bagavan! Bavate namaH // 9.76 //
   kandarpadarpanirbhedakarmaṭhastvaṃ na cāparaḥ /	kandarpa-darpa-nirBeda-karmaWaH-tvam na ca-aparaH /
   pañcānanaṃ vinā ko hi kuñjaraṃ śāsituṃ kṣamaḥ! // 9.77 //	paQcAnanam vinA kaH hi kuQjaram SAsitum kzamaH! // 9.77 //
   śūrastvameva durvāragarvatīrthikamardane /	SUraH-tvam-eva durvAra-garva-tIrTika-mardane /
   mandareṇa vinā sindhuṃ mathituṃ kena pāryate! // 9.78 //	mandareNa vinA sinDum maTitum kena pAryate! // 9.78 //
   culukīkaraṇe śūrastvameva bhavavāridheḥ /	culukIkaraNe SUraH-tvam-eva Bava-vAriDeH /
   kumbhayoniṃ vinā ko hi kovidaḥ sindhucūṣaṇe // 9.79 //	kumBayonim vinA kaH hi kovidaH sinDu-cUzaNe // 9.79 //
   kuśalo 'tra bhavāneva śroṇīvalayabodhane /	kuSalaH atra BavAn-eva SroNI-valaya-boDane /
   ko vā vidhurvinā candraṃ kumudākarahāsane! // 9.80 //	kaH vA viDurvinA candram kumudAkarahAsane! // 9.80 //
   bhavakleśaṃ tvameveśa! niḥśeṣayitumīśiṣe /	Bava-kleSam tvam-eva-ISa! niHSezayitum-ISize /
   hartumanyaḥ kimīśīta haridaśvādṛte tamaḥ // 9.81 //	hartum-anyaH kim-ISIta harit-aSvAt-Rte tamaH // 9.81 //
   etābhireṣāṃ stutibhiredhamānaguṇodayam /	etABiH-ezAm stutiBiH-eDamAna-guNa-udayam /
   bodhimūlatalārūḍhaṃ buddhaṃ śuśrāva manmathaḥ // 9.82 //	boDi-mUla-tala-ArUXam budDam SuSrAva manmaTaH // 9.82 //
   śrutvā manobhūḥ kṣubhitāntarātmā viraktabuddhāpaśadaṃ vijetum //	SrutvA manoBUH kzuBita-antarAtmA virakta-budDa-apaSadam vijetum //
   ko vābhyupāyo bhuvane mama syādityāśu cintājvaranirduto 'bhūt // 9.83 //	kaH vA-aByupAyaH Buvane mama syAt-iti-ASu cintA-jvara-nirdutaH aBUt // 9.83 //
   iti śrībuddhaghoṣaviracite padyacūḍāmaṇināmni mahākāvye navamaḥ sargaḥ //	iti SrI-budDa-Goza-viracite padya-cUxAmaNi-nAmni mahAkAvye navamaH sargaH //
   daśamaḥ sargaḥ	daSamaH sargaH
   mārasannaddhatāvarṇanam	mAra-sannadDa-tA-AvarNanam
   atrāntare niviḍamāsthitabodhimūlamāvegavānabhiṣiṣeṇayiṣurmunīndram /	atra-antare nivixam-AsTita-boDi-mUlam-AvegavAn-aBizizeNayizuH-muni-indram /
   adhyāsya mattakariṇaṃ girimekhalākhyamāhūtasainyanivaho niragādanaṅgaḥ //	aDyAsya matta-kariNam giri-meKalA-AKyam-AhUta-sEnya-nivahaH niragAt-anaFgaH //
   nirgatya nihnatadigantarakandareṇa nirghātabhīmajayadundubhiniḥsvanena /	nirgatya nihnata-digantara-kandareNa nirGAta-BIma-jaya-dunduBi-niHsvanena /
   santrāsitākhilajanena mahābalena sākaṃ śanairavatatāra dharāmanaṅgaḥ //	santrAsita-aKila-janena mahA-balena sAkam SanEs-avata-tAra DarAm-anaFgaH //
   sambhrāntaśāṅkhikaśatānanapūryamāṇo mārasya sānnahaniko varaśaṅkhaghoṣaḥ /	samBrAnta-SAFKika-Sata-Anana-pUryamANaH mArasya sAnnahanikaH vara-SaFKa-GozaH /
   saṃgrāmaśaśvadupalālitapāñcajanyanādasya na vyasana mabdhiśayasya cakre //	saMgrAma-SaSvat-upalAlita-pAQcajanya-nAdasya na vyasana mabDiSayasya cakre //
   nissāṇaghoraninado nikhilāntarikṣakukṣimbhariḥ prasṛmaro makaradhvajasya /	nissANa-Gora-ninadaH niKila-antarikza-kukzimBariH prasRmaraH makaraDvajasya /
   dambholighoṣajanitaśravaṇotsavasya devasya kevalamajāyata dattaharṣaḥ //	damBaH-li-Goza-janita-SravaNa-utsavasya devasya kevalam-ajAyata datta-harzaH //
   vetaṇḍamaṇḍalaviḍambitacaṇḍavāyuvegāvakhaṇḍitakulācalagaṇḍaśailam /	vetaNxa-maNxala-vixambita-caNxa-vAyu-vegO=-aKaNxita-kula-acala-gaNxa-SElam /
   saṃvartasāgarasamudgatabhaṅgatuṅgatvaṅgatturaṅgamataraṅgitasarvadikkam //	saMvarta-sAgara-samudgata-BaFga-tuFga-tvaFgat-turaFgamataraFgita-sarva-dikkam //
   āḍhaukamānarathamaṇḍalacakranemidhārāvidāritadharātalasanniveśam /	AXOkamAna-raTa-maNxala-cakra-nemi-DArA-vidArita-DarA-tala-sanniveSam /
   pādātapādapatanāśanipāṭyamānapātālasantamasasāndrarajo 'ndhakāram // 10.6	pAda-AtapAt-apatana-aSani-pAwyamAna-pAtAla-santamasa-sAndra-rajaH anDakAram // 10.6
   ādhūyamānakaravālakarālakālacchāyāsamuccalanaśādvalitāntarikṣam /	ADUyamAna-karavAla-karAla-kAla=-CAyA-samuccalana-SAdvalita-antarikzam /
   helāvakuṇḍalitakārmukakānanajyāviṣphāravegabadhirīkṛtaviśvalokam // 10.7	helA-ava-kuNxalita-kArmuka-kAnanajyA-vizPAra-vega-baDirIkRta-viSva-lokam // 10.7
   āsphālitāpratimabhairavabherighorakolāhaladhvaniyathārthanabho 'bhidhānam	AsPAlita-apratima-BErava-Beri-Gora-kolAhala-Dvani-yaTa-arTa-naBaH aBiDAnam
   śuṇḍākaraṇḍavivarapravitanyamānaśūtkāraśīkarakarālitameghamārgam // 10.8	SuNxAkaraNxa-vivara-pravitanyamAna-SUtkAra-SIkaraka-rAlita-meGa-mArgam // 10.8
   kṣoṇītalāntaranirantarajṛmbhamāṇadhūlonikāyaculukākṛtasindhupūram /	kzoNI-tala-antara-nirantara-jRmBa-mANa-DUlaH-nikAyaculukA-kRta-sinDu-pUram /
   nāsīravīrasamudīritasiṃhanādasannāhagarjitasamastaguhāntarālam // 10.9 //	na-AsIra-vIra-samudIrita-siMha-nAda-sannAha-garjita-samasta-guhA-antarAlam // 10.9 //
   dodhūyamānasitacāmarikānikāyasampāditādbhutaśaratsamayāvatāram /	doDUyamAna-sita-cAmarikA-nikAya-sampAdita-adButa-Sarad-samaya-avatAram /
   saṃrabdhapuṣpaśaraśāsanacodyamānacakraṃ krameṇa caturaṅgabalaṃ cacāla //	saMrabDa-puzpa-Sara-SAsana-codyamAna-cakram krameNa caturaFga-balam cacAla //
   kalpāntakālaghaṭamānaghanāghanaughagambhīraghoraghanagarjitanirviśeṣaiḥ /	kalpa-anta-kAla-GawamAna-Gana-aGana-oGa-gamBIra-Gora-Gana-garjita-nirviSezEH /
   āpāditairmakaraketanavādyakārairādhmātamaṇḍamabhavat paṭahapraṇādaiḥ //	ApAditEH-makara-ketana-vAdya-kArEH-ADmAta-m-aNxam-aBavat pawaha-praNAdEH //
   abhyudbhatai ramitasainyaparāgajālairandhīkṛtākuladṛśāmahipuṅgavānām /	aByudBatEH ramita-sEnya-parAga-jAlEH-anDIkRta-Akula-dRSAm-ahi-puFgavAnAm /
   āviścakāra bhuvaneṣu paraṃ nipīḍāmāḍambaraḥ paṭahajo madanaprayāṇe //	AviScakAra Buvanezu param nipIxAm-AxambaraH pawaha-jaH madana-prayANe //
   atyantamandhayati diṅmukhamambuvāhasandoharociṣi camūrajasāṃ samūhe /	atyantam-anDayati diFmuKam-ambu-vAha-sandoha-rocizi camU-ra-jasAm samUhe /
   naukā ivoddhurasarasvati naṣṭamārgā bhremurbhṛśaṃ surapathe sumanovimānāḥ	nOkAH iva-udDurasarasvati nazwa-mArgAH BremuH-BRSam sura-paTe sumanaH-vimAnAH
   vātotthitaṃ mahati sainikadhūlimadhye sañcāriṇassumanasāṃ vyarucanvimānāḥ	vAta-utTitam mahati sEnika-DUli-maDye saQcAriNassumanasAm vyarucan-vimAnAH
   saṃhāratāṇḍavitasāgaravāripūre pāriplavā iva muhuḥ jagadaṇḍakhaṇḍāḥ //	saMhAra-tANxavita-sAgara-vAri-pUre pAriplavAH iva muhur jagadaNxa-KaNxAH //
   kalpakṣayakṣubhitamārutavegabhīmakandarpasainyakabalīkṛtabhītabhītāḥ /	kalpa-kzaya-kzuBita-mAruta-vega-BIma-kandarpa-sEnyaka-balIkRta-BIta-BItAH /
   abhyullasadbahalareṇubharāpadeśādambhodhayo gaganamutpatitā ivāsan //	aByullasat-bahala-reNu-Bara-apadeSAt-amBoDayaH gaganam-utpatitAH iva-Asan //
   pratyarthidantijayasindhuradantabhinnakṣmābhṛdguhāntaragatā iva	pratyarTi-danti-jaya-sinDura-danta-Binna-kzmA-BRt-guhA-antara-gatAH iva
   cāndhakārāḥ /	ca-anDakArAH /
   āvavrurambaramabhaṅgurajṛmbhamāṇāḥ senāparāganikarā bhramarābhirāmāḥ //	AvavruH-ambaram-aBaFgura-jRmBamANAH senA-aparAga-nikarAH Bramara-aBirAmAH //
   atyulbaṇairamitasainyaparāgapūrairāpūriotaṃ gaganakandaramābabhāse /	ati-ulbaNEH-amita-sEnya-parAga-pUrEH-ApUriotam gagana-kandaram-AbaBAse /
   āplāvitākhilapathairyamunāpravāhairāśliṣyamāṇamiva lāvaṇasindhumadhyam //	AplAvita-aKila-paTEH-yamunA-pravAhEH-ASlizyamANam-iva lAvaNa-sinDu-maDyam //
   abhyucchritairavanimāṃsalapāṃsujālairatyulbaṇaṃ gaganamaṇḍalamāstṛṇānaiḥ /	aByucCritEH-avani-mAMsa-lapAMsu-jAlEH-atyulbaNam gagana-maNxalamAstRNAnEH /
   āśāṅganā madanasāyakapātabhīterāmuktanīlaghanakañculikā ivāsan // 10.18 //	ASa-aFganA madana-sAyaka-pAta-BIteH-Amukta-nIla-Gana-kaQculikAH iva-Asan // 10.18 //
   dhūlībhare culukitārṇavatoyapūre svairapracāra mabhitaḥ pratipadyamāne /	DUlI-Bare culukita-arNava-toyapUre svEra-pracAra maBitaH pratipadyamAne /
   kalpakṣayo 'miti kaiṭabhajid bhrameṇa bhūyo 'pi viśvamudare	kalpa-kzayaH am-iti kEwaBajit BrameNa BUyas api viSvam-udare
   parihartumaicchat // 10.19 //	parihartum-EcCat // 10.19 //
   paryāpatatturakhaṇḍitabhūsamutthaiḥ pāthodhayaḥ kabalitāḥ paruṣaiḥ	paryApa-tatturaKaNxita-BU-samutTEH pAToDayaH kabalitAH paruzEH
   parāgaiḥ /	parAgEH /
   mattebhagaṇḍagalitairmadavāripūrairbhūyo babhūvuradhikaṃ punaruktatoyāḥ //	matta-iBa-gaNxa-galitEH-mada-vAri-pUrEH-BUyas baBUvuH-aDikam punar-ukta-toyAH //
   ambhodhisampadavaluṇṭhanakumbhayonirabhyudgato makaraketanasainyareṇuḥ /	amBoDi-sampad-avaluNWana-kumBa-yoniH-aByudgataH makara-ketana-sEnya-reNuH /
   ambhojinīpatirasau mama vairibandhurityantarāhitaruṣeva tiraścakāra //	amBojinIpatiH-asO mama vEri-banDuH-iti-antara-ahita-ruzA-iva tiras-cakAra //
   abhyudgataṃ paribhavaṃ nijavaṃśaketoratyugramīkṣituśakta ivāṃśumālo /	aByudgatam pariBavam nija-vaMSa-ketoH-ati-ugram-Ikzitu-SaktaH iva-aMSumAlaH /
   kandarpasainyaghanadhūliparamparāṣu gāḍhāndhakāritadiśāsu tirobabhūva //	kandarpa-sEnya-Gana-DUli-paramparAzu gAXa-anDa-kArita-diSAsu tirobaBUva //
   ātanyamānabalareṇughanāndhakārairākampamānakariketuśatahradābhiḥ /	AtanyamAna-bala-reNu-Gana-anDakArEH-AkampamAna-kariketu-SatahradABiH /
   aśvīyaphenakaṇikākarakākadambairvarṣāvatāra iva harṣakaro babhūva // 10.23	aSvIya-Pena-kaNikA-karakA-kadambEH-varzAvatAraH iva harza-karaH baBUva // 10.23
   prauḍhāndhakāritadiśāvalaye prasarpatyucchṛṅkhale rajasi ruddhanabho	prOXa-anDa-kArita-diSA-valaye prasarpati-ucCRFKale rajasi rudDa-naBaH-
   'vakāśe /	avakASe /
   pātālaloka iva bhūvalayo babhūva bhūsanniveśa iva puṇyakṛtāṃ nivāsaḥ //	pAtAla-loke iva BU-valayaH baBUva BU-sanniveSaH iva puNya-kRtAm nivAsaH //
   aśvīyapādadalitādavanītalāntādabhyucchrite ca nitarāṃ nikhile parāge /	aSvIya-pAda-dalitAt-avanI-tala-antAt-aByucCrite ca nitarAm niKile parAge /
   bhūmīdharāḥ paramabhūmidharā babhūvuḥ śeṣo 'pi kevalamabhūt phaṇamālabhārī	BUmIDarAH parama-BUmi-DarA baBUvuH SezaH api kevalam-aBUt PaNa-mAla-BArI
   digdintināṃ mukhapaṭaprakaṭopameye senāparāganikare sati jṛmbhamāṇe /	diS-dintinAm muKa-pawa-prakawa-upameye senA-aparAga-nikare sati jRmBamANe /
   pāthodhayaḥ sapadi paṅkadhayastadāsan pāthodharā nabhasi paṅkadharā	pAToDayaH sapadi paFkaDayaH-tat-Asan pAToDarA naBasi paFkaDarA
   babhūvuḥ // 10.26 //	baBUvuH // 10.26 //
   āpītasarvamakarākaravārirāśerāśāvakāśagaganeṣvamitasya reṇoḥ /	ApIta-sarva-makara-Akara-vAri-rASeH-ASAvakASa-gaganezu-amitasya reNoH /
   cakrācale bahiriva prasarāya cakrurāśāgajā vivaramādṛtavapraghātāḥ //	cakra-acale bahis-iva prasarAya cakruH-ASAgajAH vivaram-AdRta-vapra-GAtAH //
   senāmbudhau jayipadātimahāpravāhe magnāḥ kulakṣitidharā iva vāraṇendrāḥ /	senA-ambuDO jayi-padAti-mahA-pravAhe magnAH kula-kziti-DarAH iva vAraNa-indrAH /
   tvaṅgattaraṅganivahā iva tuṅgavāhāa naumaṇḍalā iva rathāḥ sutarāṃ virejuḥ	tu-aFgattaraFga-nivahAH iva tuFgavAhAa nOmaNxalAH iva raTAH sutarAm virejuH
   madhye lasanmakaralāñchanadarśanīyā mārasya rejuramalā jayaketupaṭṭāḥ /	maDye lasat-makara-lAQCana-darSanIyAH mArasya rejuH-amalAH jaya-ketu-pawwAH /
   ambhonidhiṃ nijabalodadhinā vijitya bandīkṛtā iva tadīyapurandhrivargāḥ //	amBoniDim nija-bala-udaDinA vijitya bandIkRtAH iva tadIya-puranDri-vargAH //
   antaḥ samudbhavadamarṣamahāgnijāta dhūmāvalīmalinakañcukasañcitāṅgam /	antar samudBavat-amarza-mahA-agni-jAta DUma-AvalI-malina-kaQcuka-saQcita-aFgam /
   atyantabhīṣaṇamanekasahasrabāhumātmānamāttavividhāstramasāvakārṣīt //	atyanta-BIzaNam-aneka-sahasra-bAhum-AtmAnam-Atta-viviDAH-tram-asO=-akArzIt //
   āplāvitākhiladigantamahīdhrarandhramākṛṣṭakalpavilayakṣubhitārṇavābham /	AplAvita-aKila-diS-anta-mahIDra-ranDram-AkRzwa-kalpa-vilaya-kzuBita-arNava-ABam /
   ākāritaṃ makaraketuradṛṣṭapāramākārabhīṣaṇamakārayadātmasainyam // 10.31	AkAritam makara-ketuH-adRzwa-pAramAkAra-BIzaNam-akArayat-Atma-sEnyam // 10.31
   āśāmaśeṣamavanītalamaśnuvānairāveṣṭitaḥ parikarairamitaprabhāvaiḥ /	ASAm-aSezam-avanI-talam-aSnuvAnEH-AvezwitaH parikarEH-amita-praBAvEH /
   ārūḍhabodhitalavedimabhinnadhairyamabhyāsasāda munipuṅgavamātmayoniḥ //	ArUXa-boDi-tala-vedima-Binna-DEryam-aByAsasAda muni-puFgavam-Atma-yoniH //
   āmuktacārutaracīvaravāravāṇamārūḍhayogagajabandhurakandharāgram /	Amukta-cAru-tara-cIvara-vAra-vANam-ArUXa-yoga-gaja-banDura-kanDarA-agram /
   ārabdha yoddhumavikampitaśauryarāśiṃ puṣpāyudhaḥ sphuradamarṣakaṣāyitākṣaḥ	ArabDa yodDum-avikampita-SOrya-rASim puzpa-AyuDaH sPurat-amarza-kazAyitAkzaH
   tasyāntike śamadamāmṛtavārirāśermuktā babhūvuramalā viśikhāḥ smarasya /	tasya-antike Sama-dama-amRta-vAri-rASeH-muktAH baBUvuH-amalAH viSiKAH smarasya /
   śuddhātmanāmakṛtadānaphalonnatīnāṃ kiṃ kiṃ na sidhyati kṛtākṣayapakṣakāṇām	SudDa-Atma-nAm-akRta-dAna-Pala-unnatInAm kim kim na siDyati kRta-akzaya-pakzakANAm
   tasmin kṣamāmayatanucchamādadhāne dhairyodadhau tapanacaṇḍatamaprabhāve /	tasmin kzamA-Amaya-tanucCamAdaDAne DErya-udaDO tapana-caNxatama-praBAve /
   kuṇṭhīkṛtātmagatayaḥ kusumāstrabāṇāḥ kṛtyā iva pratinivṛtya tameva jaghnuḥ	kuNWIkRta-Atma-gatayaH kusuma-astra-bANAH kRtyAH iva pratinivRtya tam-eva jaGnuH
   mārasya mārgaṇagaṇāḥ sumanāyamānāḥ satpakṣasambhṛtasamāgatayo 'pyavāpuḥ /	mArasya mArgaNa-gaNAH sumanAyamAnAH sat-pakza-samBRta-samAgatayaH api-avApuH /
   taṃ sthūlalakṣamupagamya na dānalābhaṃ ko vā dadātu guṇahīnaviceṣṭitāya //	tam sTUlalakzam-upagamya na dAna-lABam kaH vA dadAtu guNa-hIna-vicezwitAya //
   cakrīkṛtāyataśarāsanamāsthitena sampreṣitāḥ śitaśarā makaradhvajena /	cakrIkRta-Ayata-SarAsanam-AsTitena samprezitAH Sita-SarAH makaraDvajena /
   āsādya buddhamabhajan sumanomayatvaṃ satsaṅgatiḥ suralateva na kiṃ karoti	AsAdya budDam-aBajan sumanaH-maya-tvam sat-saFgatiH suralatA-iva na kim karoti
   samprāpya śāntahṛdayaṃ munisārvabhaumaṃ saṃvidviśeṣarahiteṣvapi sāyakeṣu /	samprApya SAnta-hRdayam muni-sArvaBOmam saMvid-viSeza-rahitezu-api sAyakezu /
   sadyo gateṣu mṛdutāṃ sa hi śambarārirvyāroṣadagdhahṛdayo mṛdutāṃ na bheje	sadyas gatezu mRdu-tAm sa hi SambarAriH-vyAroza-dagDa-hRdayaH mRdu-tAm na Beje
   cetobhavasya saphalā api sāyakāste taṃ prāpya śāntahṛdayaṃ viphalā	cetaH-Bavasya saPalAH api sAyakAH-te tam prApya SAnta-hRdayam viPalA
   babhūvuḥ /	baBUvuH /
   daive sameyuṣi parāṅmukhatāṃ hi sarvaṃ hastopayātamapi hanta! vināśameti	dEve sameyuzi parAFmuKa-tAm hi sarvam hasta-upayAtam-api hanta! vinASam-eti
   itthaṃ jagattrayatiraskaraṇakṣameṣu sarveṣu hanta! viśikheṣu nirarthakeṣu	itTam jagattraya-tiraskaraNa-kzamezu sarvezu hanta! viSiKezu nirarTakezu
   vairagrahāndhahṛdayo mathanāya tasya māro mahāpralayamārutamādideśa //	vEra-graha-anDa-hRdayaH maTanAya tasya mAraH mahApralaya-mArutam-AdideSaH //
   āmūlabhāgadhutadivyanadīsamudyadambhobharāhitayathādhyuṣitābhiṣekaḥ /	AmUla-BAga-Duta-divya-nadI-samudyat-amBaH-Bara-Ahita-yaTA-aDyuzita-aBizekaH /
   abhyarcanārthamiva sambhṛtapuṣpareṇurakṣobhitaṃ munimavāpa mahāsamīraḥ //	aByarcana-arTam-iva samBRta-puzpa-reNuH-akzoBitam munim-avApa mahA-samIraH //
   taṃ prātya sarvaguṇabhāraguruṃ munīndraṃ na prāgabhavaccalayituṃ sa	tam prAtya sarva-guNa-BAra-gurum muni-indram na prAc-aBavat-calayitum sa
   mahājavo 'pi /	mahA-javaH api /
   naitad vicitramakhilāṭavighasmarasya dāvānalasya na hi mūrchati śaktirapsu	na-etat vicitram-aKila-Awa-vi-Gasmarasya dAva-analasya na hi mUrCati SaktiH-apsu
   evaṃ mahāpavanavāridharādikeṣu vyarthībhavatsu vipuleṣvapi cāyudheṣu /	evam mahA-pavana-vAri-Dara-Adikezu vyarTIBavatsu vipulezu-api ca-AyuDezu /
   puṣpāyudhaḥ punariyeṣa pumāṃsamādyaṃ vāksāyakairhṛdayamarmatudairvijetum	puzpa-AyuDaH punar-iyeza pumAMsam-Adyam vAc-sAyakEH-hRdaya-marma-tudEH-vijetum
   naiva tvadīyamidamāsanamasmadīyamutthāya tūrṇamamutaḥ sahasāpayāhi /	na-eva tvadIyam-idam-Asanam-asmadIyam-utTAya tUrNam-amutas sahasA-apayAhi /
   āpūritā paramapāramikā mayaiva tatsākṣiṇī mama mahāpṛtanetyavocat // 10.44	ApUritA parama-pAramikA mayA-eva tad-sAkziNI mama mahApRtanA-iti-avocat // 10.44
   aṅkāt prasārya karapallavamādibhikṣuryāvajjagāda giramiddhatapaprabhāvaḥ /	aFkAt prasArya karapallavam-Adi-BikzuH-yAvat-jagAda giram-idDa-tapa-praBAvaH /
   māraḥ palāyata tato mahatā balena bhraṣṭātapatrarathaketukuthena bhītaḥ //	mAraH palAyata tatas mahatA balena Brazwa-Atapatra-raTa-ketu-kuTena BItaH //
   mārāṅganāstadanu mantharadṛṣṭipātā vācālaratnapadanūpurapārihāryāḥ /	mAra-aFganAH-tadanu manTara-dRzwi-pAtAH vAcAla-ratna-pada-nUpura-pArihAryAH /
   sadyaḥ sametya caturasraviśālagarbhaṃ cakrustadagrabhuvi tāṇḍavamatyudāram	sadyas sametya catur-asra-viSAla-garBam cakruH-tad-agra-Buvi tANxavam-ati-udAram
   antaḥsamāhitasamādhirasānuṣaktamālokya śākyakulanandanamaprakampyam /	antar-samAhita-samADi-rasa-anuzaktam-Alokya SAkya-kula-nandanam-aprakampyam /
   karṇāmṛtāni vacanāni ca kātarākṣyaḥ kāmāṅganā vidadhire karuṇākṣarāṇi //	karNAmRtAni vacanAni ca kAtara-akzyaH kAma-aFganA vidaDire karuNa-akzarANi //
   asyai patanmadanasāyakavihvalāyai dṛṣṭipradānamapi kartumapārayantam /	asyE patan-madana-sAyaka-vihvalAyE dRzwi-pradAnam-api kartum-apArayantam /
   utpāṭya locanayugaṃ dvijapuṅgavāya tvāṃ dattavāniti kathaṃ bruvate purāṇāḥ	utpAwya locana-yugam dvija-puFgavAya tvAm dattavAn-iti kaTam bruvate purANAH
   magnāṃ mahāmakaraketanavārirāśau māmitthamādhividhurāmavalambaśūnyām /	magnAm mahA-makara-ketana-vAri-rASO mAm-itTam-ADi-viDurAm-avalamba-SUnyAm /
   uddhartumapyakuśalo jananāmburāśeruttārayiṣyasi kathaṃ tvamaśeṣalokam //	udDartum-api-akuSalaH janana-amburASeH-uttArayizyasi kaTam tvam-aSeza-lokam //
   dṛṣṭvāsmadīyamanavadyatamaṃ vilāsaṃ ślāghāśirovidhutimapyatidūrayantam /	dRzwvA-asmadIyam-anavadyatamam vilAsam SlAGA-SiraH-viDutim-api-atidUrayantam /
   ucchīdya mastakamudastaripuprabhāvaṃ tvāṃ dattavāniti vadanti kathaṃ	ucCIdya mastakam-udastaripu-praBAvam tvAm dattavAn-iti vadanti kaTam
   kavīndrāḥ // 10.50 //	kavi-indrAH // 10.50 //
   puṇyātmanāmadhipate! puruṣottamatvamāptuṃ padaṃ tvamabhivāñchasi kiṃ	puNya-AtmanAm-aDipate! puruzottama-tvam-Aptum padam tvam-aBivAQCasi kim
   tapobhiḥ /	tapoBiH /
   asmāsu kāmapi vadhūmadhiropaya tvaṃ vakṣastaṭe mahati meruśilāviśāle //	asmAsu kAm-api vaDUm-aDiropaya tvam vakzaH-tawe mahati meru-SilA-viSAle //
   bhadrānvavāyamatha vā parameśvaratvamākāṃkṣase samupayātumalaṃ tapobhiḥ /	BadrAnvavAyam-aTa vA parameSvara-tvam-AkAMkzase samupayAtum-alam tapoBiH /
   kāmapyamūṣu kamalāyatadṛṣṭipātāṃ vāmālakāṃ tvamadhirohayaṃ vāmabhāge //	kAm-api-amUzu kamala-Ayata-dRzwi-pAtAm vAma-alakAm tvam-aDirohayam vAma-BAge //
   ānandakandalitalocanavibhramāṇām ambhoruhaprakaragarvagalagrahāṇām /	Ananda-kandalita-locana-viBramANAm amBoruha-prakara-garva-galagrahANAm /
   āviḥsmitānanarucāmavalokanānāṃ pātrībhavanti sudṛśāṃ nanu bhāgyavantaḥ //	AviH-smitAn-ana-rucAm-avalokanAnAm pAtrIBavanti sudRSAm nanu BAgyavantaH //
   ākṛṣṭaraktaparapuṣṭavacovilāsād ālocanāntavivṛtādṛtakarṇapeyāt /	AkRzwa-rakta-parapuzwa-vacaH-vilAsAt Alocana-anta-vivRta-AdRta-karNa-peyAt /
   āścaryabhaṅgisubhagādaparokṣasaukhyādābhāṣaṇānmṛgadṛśāmamṛtaṃ kimanyat //	AScarya-BaFgi-suBagAt-aparokza-sOKyAt-ABAzaNAt-mRga-dRSAm-amRtam kim-anyat //
   aśrāntapānasahamauṣadhamātmayonitāpodayeṣvanupadaṃśamano 'bhirāmam /	aSrAnta-pAna-saham-OzaDam-Atma-yoni-tApa-udayezu-anupadaMSa-manaH aBirAmam /
   akṣīyamāṇamadharāmṛtamaṅganānāmāsvādyatāmayati puṇyavatāṃ hi puṃsām //	akzIyamANam-aDara-amRtam-aFganAnAm-AsvAdyatAmayati puNyavatAm hi puMsAm //
   evaṃvidhairlalitabhāvarasānuviddhairnṛttakramairnirupamairvacasāṃ vilāsaiḥ	evaMviDEH-lalita-BAva-rasa-anuvidDEH-nRtta-kramEH-nirupamEH-vacasAm vilAsEH
   ālokya buddhamavikampitacittavṛttiṃ lajjāvaśāt pratinivṛtya yayustaruṇyaḥ	Alokya budDam-avikampita-citta-vRttim lajjA-vaSAt pratinivRtya yayuH-taruNyaH
   itthaṃ puṣpaśarāsanasya vijayavyāpāraśuṣkasthitāṃ	itTam puzpa-SarAsanasya vijaya-vyApAra-Suzka-sTitAm
   sambodhiprasadāṃ niveśya sudṛśaṃ śrībodhimūle varaḥ /	samboDi-prasadAm niveSya su-dRSam SrI-boDi-mUle varaH /
   siddhārthaściravāsanāparigatānucchidya doṣadviṣo-	sidDArTaH-cira-vAsanA-parigatAnucCidya doza-dvizo-
   muktikṣetrakuṭumbarakṣaṇavidhau mūdhārbhiṣikto 'bhavat // 10.58 //	mukti-kzetra-kuwumba-rakzaNa-viDO mUDa-arBiziktaH aBavat // 10.58 //
   iti buddhaghoṣaviracite padyacūḍāmaṇināmni mahākāvye siddhārthacarite	iti budDa-Goza-viracite padya-cUxAmaNi-nAmni mahAkAvye sidDArTa-carite
   daśamaḥ sargaḥ //	daSamaH sargaH //
